[
  {
    "name": "Фотиха сураси",
    "text": "ФОТИХА СУРАСИ\n\nБу сура Қуръон нусхаларида Маккада нозил қилинган деб келинаётган бўлсада, тафсир ва ҳадисларда у Мадинада ҳам такроран нозил қилинган, дейилади. Шунинг учун ҳам бу суранинг номларидан бири - «Сабъул-масоний», яъни «икки бор нозил қилинган етти оят» демакдир.\n\nСуранинг ўнга яқин номлари бўлиб, улардан энг машҳури «Фотиҳа», яъни, «очувчи» - сураларнинг жойлашиши бўйича аввалида қўйилгани учун унга шу ном берилган. «Ал-Ҳамду» сўзи билан бошлангани учун бу ном билан ҳам аталади. Ислом дини мафкураси ва аҳкомларини мухтасар шаклда ўзида мужассам этгани учун «Уммул-Қуръон», яъни «Қуръоннинг онаси» номи берилган. Мазкур етти оятни шарҳлаб баъзи муфассирлар бир неча жилдлик асар ёзиб қолдирганлар.\n\n«Бисмиллоҳир Раҳмонир Раҳим» ояти «Фотиҳа» сурасининг таркибига кирадими ёки у кейин қўшиб қўйилганми деган масалада мужтаҳидларнинг баъзилари уни шу сурадан деб санаганлар. Бошқалар эса Қуръондаги 113 та сура бошланишидаги ҳамма «Бисмиллоҳ»лар ҳам сураларининг таркибий қисмидан эмас, балки уларни бир-биридан ажратиб турувчи - фосила сифатида жойлаштирилган, деганлар. «Бисмиллоҳ» ояти фақат бир жойда - Намл сурасининг 30- оятида келган, деб таъкидлайдилар.\n\nАбу Ҳанифа (Имом Аъзам) ҳам шу фикрда бўлганлар. Шунинг учун Ҳанафий мазҳабига мансуб хаттот ва ноширлар томонидан кўчирилган ва чоп этилган Қуръон нусхаларида, хусусан Туркия ва Покистонда нашр этилган нусхаларда «Фотиҳа» сурасининг бошида келган «Бисмиллоҳ»га рақам қўйилмайди. Араб дунёсида чиқадиган Қуръонларда эса унга биринчи рақам, «Фотиҳа» сурасининг биринчи оятига эса 2 рақамини қўядилар.\n\nМеҳрибон ва раҳмли Аллоҳ номи билан (бошлайман).\n\n1. Меҳрибон ва раҳмли Аллоҳ номи билан (бошлайман).\n\n2. Ҳамд оламлар Рабби - Аллоҳгаким,\n\nИзоҳ: Ҳамд сўзи арабча бўлсада, мусулмон халқлари тилида кўп ишлатилиши ва унинг мазмуни ҳам бир қадар тушунарли бўлиб кетгани учун таржимасиз ўзи берилди. Аслида ҳамд - бу мақтов демакдир. Лекин бу мақтов Аллоҳгагина хосдир. Яъни, Аллоҳдан бошқага ҳамд сўзини ишлатилмагани маъқул. Зеро, ҳамд - бу мақталувчидаги яхши сифатларни ҳар қанча таъриф ва тавсиф қилса ҳам озлик қилишини англатади. Инсонни мақтаганда эса мадҳ сўзини ишлатган маъқул. Зеро, мадҳ - бу мақталувчида мавжуд бўлмаган яхши сифатларни ҳам қўшиб мақташдир. Оятдаги «оламлар»дан мурод бутун мавжудотдир.\n\n3. (У) меҳрибон, раҳмли\n\n4. ва жазо куни (қиёмат)нинг эгасидир.\n\n5. Сенгагина ибодат қиламиз ва Сендангина ёрдам сўраймиз!\n\n6. Бизни шундай тўғри йўлга бошлагинки,\n\n7. (у) Сен инъом (ҳидоят) этганларнинг йўлидир\n\nИзоҳ: Аллоҳ инъом этган кишилар - пайғамбар, сиддиқ ва шаҳидлардир.\n\nғазабга учраган ва адашганларнинг эмас!\n\nИзоҳ: Аллоҳнинг ғазабига учраганлар - Мусо қавмининг итоатсизларидир (Бақара сураси, 61-оятга қаралсин). Адашганлар эса - Исо қавмининг, «Аллоҳнинг фарзанди бор» дейдиганларидир."
  },
  {
    "name": "Бақара сураси",
    "text": "БАҚАРА СУРАСИ\n\nБақара сигир демакдир. Сурада Мусо алайҳиссалом қавми орасида номаълум шахс томонидан бир киши ўлдирилганда, Аллоҳ таоло бир сигир сўйиб, унинг бир бўлаги билан ўликни урсинлар, деб буюради. Шу буйруқни бажаришганда мурда тирилиб, ўз қотили кимлигини айтиб беради. Шу сабабли сура сигир номи билан аталган. Бу Қуръондаги энг йирик сура бўлиб, унда эътиқод (Ислом мафкураси), ибодат, муомала, ахлоқ, никоҳ, талоқ ва идда каби масалалар баёни билан бир қаторда Мусо алайҳиссалом, Фиръавн ва Исроил авлоди ўртасидаги можаролар ўз аксини топган.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим.\n\nИзоҳ: Алиф, Лом, Мим. Қуръонда 27 та сура шу каби ҳижо (алифбо) ҳарфлари билан бошланади. Уларни «Ҳуруфи муқаттаот», яъни, таркибдан ажратилган ҳарфлар деб аталади. Бу ҳарфларнинг мазмуни ёки нималарнинг аломати эканлиги тўғрисида баҳс юритиш ман этилган. Уларнинг маъносини фақат Аллоҳнинг Ўзи билади деб эътиқод қилиш зарурдир. Лекин баъзи муфассирлар ўз тафсирларида уларни изоҳлашга ҳам уринганлар.\n\n2. Ушбу (илоҳий) Китоб (Қуръон) шубҳадан холи ва (у шундай) тақводорлар учун ҳидоят (манбаи)дирким,\n\n3. улар ғойиб (диний хабарлар)га имон келтирадиган, намозни мукаммал ўқийдиган ва Биз ризқ қилиб берган нарсалардан (садақа ва) эҳсон қиладиганлардир.\n\n4. Яна, улар Сиз (Муҳаммад)га ва Сиздан илгари (ўтган пайқамбарларга) нозил қилинган нарса (илоҳий китоблар)га имон келтирадиган ҳамда охират (қиёмат)га қатъий ишонч ҳосил қиладиганлардир.\n\n5. Айнан улар Парвардигорлари томонидан (ато этилган) ҳидоят узрадирлар ва айнан улар нажот топувчилардир.\n\n6. Ҳақиқатан, куфр (имонсизлик)ни танлаганлар - уларни огоҳлантирсангиз ҳам, огоҳлантирмасангиз ҳам, уларга барибир - имон келтирмайдилар.\n\n7. Уларнинг диллари ва қулоқларига Аллоҳ муҳр уриб қўйган. Кўзларида эса парда (бор). Улар учун улкан азоб (тайёрлаб қўйилгандир).\n\n8. Одамлар орасида шундайлар ҳам борки, улар «Биз Аллоҳга ва охиратга имон келтирдик», - дейдилар. Ваҳоланки, ўзлари мўмин эмаслар.\n\n9. Улар (бу билан) Аллоҳни ва имон келтирганларни алдамоқчи бўладилар. Лекин, ўзлари сезмаган ҳолда ўзларинигина алдайдилар.\n\n10. Уларнинг дилларида хасталик (шубҳа ва кибр касали) бор. Аллоҳ уларга (шу) хасталикни зиёда қилди. (Мўминмиз, деб) ёлғон гапирганлари учун уларга (охиратда) аламли азоб бордир.\n\n11. Уларга: «Ер юзида фасод (бузғунчилик) қилманглар!», - дейилса, улар: «Албатта, биз асл ислоҳчилармиз», - дейдилар.\n\n12. Огоҳ бўлингки, айнан уларнинг ўзлари бузғунчилардир, лекин (буни ўзлари) сезмайдилар.\n\n13. Уларга: «Сизлар ҳам (ана у) одамлардек имон келтиринглар», - дейилса, «Биз (шу) нодонларга ўхшаб имон келтирамизми?!» - дейдилар. Огоҳ бўлингки, уларнинг ўзлари нодондирлар, лекин (буни ўзлари) билмайдилар.\n\nИзоҳ: Билол, Суҳайб каби қуллар ва бошқа баъзи бечораҳол кишилар имон келтирганларида, мунофиқлар уларга ҳақорат назари билан боқиб, уларнинг сафига қўшилишдан ор қилганлар.\n\n14. Имон келтирган кишиларга дуч келиб қолганларида: «Биз ҳам имон келтирдик», - дейдилар. Ўз шайтонлари (бошлиқлари) билан холи қолганларида эса: «Биз, албатта, сизлар билан биргамиз, фақат биз (мўминларни) мазах қилувчилармиз, холос», - дейдилар.\n\n15. Аллоҳ уларни «мазах қилади» ва уларнинг шу (ҳаддан ошган) туғёнларида адашиб юришларига қўйиб беради.\n\nИзоҳ: Аллоҳнинг «мазах қилиши» уларнинг қилмишларига яраша жазо беришидир. Туғён ҳолатларида давом этишлари эса берилажак жазонинг ортишига сабаб бўлади. Аллоҳ уларни шу ҳолатда давом эттириши уларнинг зараригадир.\n\n16. Ҳидоят (тўғри йўл) ўрнига залолат (нотўғри йўл)ни сотиб олганлар ўшалардир, (лекин) бу савдолари фойда қилмади ва ҳақ йўлга юрувчи ҳам бўлмадилар.\n\n17. Улар бамисоли бир олов ёққан кимса (йўловчи)га ўхшайдилар: олов унинг атрофини ёритганида, Аллоҳ (бехос) нурларини кетказиб, уларни зулматлар ичра (ҳеч нарсани) кўролмайдиган ҳолда қолдиргани кабидир.\n\n18. (Улар) кар, соқов ва кўрдирлар. Бас, улар зинҳор (ҳидоятга) қайтмагайлар.\n\nИзоҳ: Уларнинг карлиги - ҳақ гапларни тингламасликлари, соқовликлари - ҳақ гапни гапирмасликлари, кўрликлари эса ҳақ нарсани кўриб, тасдиқ этмасликларидир.\n\n19. Ёки (яна бир ўхшатиш) осмондан жала келтирувчи булут кабики, унда зулмат, момақалдироқ ва чақмоқ бўлиб, (улар остида) яшин тегиб ўлишдан қўрқиб, бармоқларини қулоқларига тиқиб олурлар. Аллоҳ эса кофирларни (ҳар томондан) қуршаб олувчидир.\n\n20. Чақмоқ уларнинг кўзларини кўр қилгудек бўлади. (У) ҳар гал ёритганида (озгина) юриб оладилар, уларга қоронғи туширганида эса (жойларида) туриб қоладилар. Агар Аллоҳ хоҳласа эди, уларни қулоқ ва кўзларидан (момақалдироқ овози ва чақмоқ ёруғлиги билан) жудо қилган бўлур эди. Зеро, Аллоҳ ҳар нарсага қодирдир.\n\nИзоҳ: Мунофиқлар тўғрисида нозил қилинган оятларда Аллоҳ таолонинг уларга нисбатан айтган қаттиқ гаплари чақмоққа ўхшатилмоқда.\n\n21. Эй, инсонлар, сизларни ва сизлардан олдингиларни тақволи бўлишларингиз учун яратган Раббингизга ибодат қилингиз!\n\n22. У сизлар учун Ерни пояндоз, осмонни «бино» қилиб қўйди ва осмондан сув тушириб, у сабабли сизларга ризқ сифатида мевалар ундирди. Бас, билиб туриб Аллоҳга (ибодатда) бошқа (сохта маъбуда)ларни тенглаштирмангиз!\n\n23. Агар бандамиз (Муҳаммад)га туширган нарсамиз (Қуръон)дан шубҳада бўлсангиз, бас, сиз ҳам унга ўхшаш (биргина) сура (ёзиб) келтиринг ва Аллоҳдан ўзга гувоҳларингизни чақиринг - агар ростгўй бўлсангиз.\n\n24. Бордию (бу ишни) қилмасангиз - зинҳор қила олмайсиз ҳам - у ҳолда ёнилғиси одамлар ва тошлардан иборат, кофирлар учун тайёрлаб қўйилган дўзахдан сақланингиз!\n\nИзоҳ: Одамлар ва тошлар, яъни кофирлар ва тошдан ясалган санамлар. Демак, санам ва бутларга сиғинувчилар ўз маъбудалари билан бирга ёнишлари тасвирланмоқда.\n\n25. Имон келтириб, солиҳ амалларни қилганларга хушхабар берингки, улар учун остиларидан анҳорлар (суви) оқиб турувчи боғлар (жаннатлар) бор. Ризқ этилган мевалардан ҳар гал тановул қилганларида: «Бу илгари бизга ризқ қилиб берилган меваларнинг худди ўзику», - дейдилар. Зеро, уларга (сурати) бир-бирига ўхшаш мевалар берилади. Яна улар учун у ерда покиза жуфтлар бордир ва улар у ерда абадий қолувчилардир.\n\nИзоҳ: Жаннат аҳли ноз-неъматлардан ҳар гал тановул қилганларида, уларнинг бир хиллик ва олий сифатликда бир- биридан фарқсиз ҳолда кўриб, «бу олдинроқ еган нарсаларимизнинг ўзи-ку,» - деб таажжуб қилар эканлар. Иккинчи хил тафсири шуки, жаннатдаги ноз-неъматларнинг ташқи кўриниши худди фоний дунёдагига ўхшаш бўлиб, мазасининг тотлилиги билан фарқ қилар экан. Тановул қилмай туриб: «Бу олдин (дунёда) тановул қилган нарсаларимизнинг ўзи-ку!» - дер эканлар.\n\n26. Аллоҳ чивин, балки ундан ҳам юқори нарсалар мисолида зарбул-масал айтишдан уялмайди. Имонли кишилар-ку, у (масал)ни ҳақиқатан уларнинг Рабби томонидан (юборилган) ҳақиқат деб биладилар. Кофирлар эса: «Бу масал билан Аллоҳ нима демоқчи, ўзи?» - дейдилар. У (масал) билан Аллоҳ кўпларни адаштиради ва у билан кўпларни (тўғри йўлга) ҳидоят қилади. Лекин, (Аллоҳ) у билан фақат фосиқ кимсаларни адаштиради,\n\nИзоҳ: Бу оят икки хил таъвил этилади. Биринчидан - Аллоҳ чивин ва ундан катта нарсалар мисолида зарбул-масал айтишдан уялмайди, деб ҳам тушуниш мумкин. Иккинчидан - чивин ва ундан ҳам кичик нарса мисолида зарбул-масал айтишдан уялмайди.\n\n27. қайсики, (улар) Аллоҳ аҳдини унинг битимидан кейин бузадиган, Аллоҳ боғланишига буюрган нарсаларни узадиган ва ер (юзи)да бузғунчилик қиладиган кимсалардир. Улар, албатта, зиён кўрувчилардир.\n\nИзоҳ: Боғланишига буюрган нарсалар деганда, қавм-қариндошлар билан боғланиб, уларга силаи раҳм қилиш, мўмин-мусулмонлар билан яхши муносабатда бўлиш, пайғмбарларни айирмай ҳаммасига баробар имон келтириш каби ишлар назарда тутилади.\n\n28. Ўлик эканингизда сизни тирилтирган, сўнг сизга (яна) ўлим берадиган, кейин сизни тирилтиргач, сиз ҳузурига қайтариладиган Аллоҳни қандай инкор этасиз?!\n\n29. У шундай зотки, сизлар учун Ердаги барча нарсаларни яратди. Сўнгра само сари «турди-да,» уни етти осмондан иборат қилиб қўйди. У барча нарсани билувчи (доно)дир.\n \n30. Эсланг, (эй, Муҳаммад,) Раббингиз фаришталарга: «Мен Ерда халифа (Одам) яратмоқчиман», - деганида, (улар) айтдилар: «Унда (Ерда) бузғунчилик қиладиган, (ноҳақ равишда) қонлар тўкадиган кимсани яратмоқчимисан? Ҳолбуки, биз Сенга ҳамдинг билан тасбеҳлар айтамиз ва Сени муқаддас деб биламиз. (Аллоҳ) айтди: «Мен сизлар билмаган нарсани биламан».\n\nИзоҳ: Одамзот яратилса, у ер юзида бузғунчилик ишларини қилишини фаришталар қаердан билишди, деган табиий саволга «Мадорик» тафсирида шундай жавоб қилинади: уларга Одам ҳақида Аллоҳ таолонинг ўзи хабар бериб, унинг сифатларини ҳам баён қилган ёки «Лавҳул-маҳфуз» дан ўқиб, билиб олганлар ёхуд одамзотни ҳам жинларга таққослашган, зеро, Одам Ато яратилишидан илгари жинлар яратилганда, улар итоатсизлик билан кўпёвуз ишларни қилган эканлар. Фаришталар инсни жинга таққослаб, мазкур эътирозни билдирганлар.\n\n31. (Аллоҳ) Одам (Ато)га барча номларни ўргатди. Сўнг уларни фаришталарга (бирма-бир) кўрсатиб деди: «Агар ростгўй бўлсангиз, ана у нарсаларни номлари билан Менга айтиб берингиз!»\n\n32. (Улар) дедилар: «Зоти покинг ҳаққи, бизда Ўзинг билдирганингдан ўзга илм йўқдир. Албатта, Сен илм ва ҳикмат эгасидирсан».\n\n33. (Аллоҳ) айтди: «Эй, Одам, уларга номлари билан айтиб бер». Уларга номлари билан айтиб берганида, (У) деди: «Мен осмонлар ва Ер сирларини, сизлар ошкор қилаётган ва яшириб юрган нарсаларингизни билурман, демаганмидим?!»\n\n34. Эсланг, (эй, Муҳаммад,) Биз фаришталарга: «Одамга сажда қилинглар!» - деб буюришимиз билан улар сажда қилдилар. Фақат Иблис бош тортиб, кибр қилди ва кофирлардан бўлди.\n\nИзоҳ: Бу оятни «кофирлардан эди» деб таржима қилиш ҳам мумкин. Унда «Иблис - Аллоҳнинг билишича - олдиндан қалбида куфрни яшириб юрар эди»,- деган маъно чиқади.\n\n35. Биз яна айтдик: «Эй, Одам, сен ва жуфтинг (Ҳавво) жаннатда яшангиз ва хоҳлаган жойларингизда ундан (неъматларидан) бемалол тановул қилингиз. Фақат мана бу дарахтга яқинлашмангиз, (акс ҳолда) золимлардан бўлиб қолурсиз».\n\nИзоҳ: Таъқиқланган дарахт-узум ё анжир ёки олмо ёхуд буғдой экани ҳақида ривоятлар бор.\n\n36. Бас, шайтон иккисини (васваса билан) ундан тойдириб, турган жойларидан (жаннатдан) чиқарди. Биз (уларга) айтдик: «Бир-бирингизга (келажак зурриётингиз билан ўзаро) душман бўлиб, (Ерга) тушингиз! Маълум вақтгача (ажал етгунча) сизлар учун Ерда барқарорлик ва (ундан) фойдаланиш (бордир).\n\n37. Бас, Одам Раббидан (тавбага доир) калималарни қабул қилганидан сўнг (Аллоҳ) унинг тавбасини ижобат этди. Албатта, У тавбаларни қабул этувчи, раҳмли зотдир.\n\n38. «У ердан (жаннатдан) ҳаммангиз тушингиз», - дедик. Бас, сизларга Мендан ҳидоят келганда, ҳидоятимга эргашганларга хавф йўқдир ва улар ташвиш ҳам чекмайдилар.\n\nИзоҳ: Бу ерда иккита сўзни изоҳ қилиш лозим. Бири - «ҳаммангиз». Одам билан Ҳаво икки киши бўлса, нега уларга кўплик шакли ишлатилди, дейилса, жавобига тафсирларда у иккисидан кейинчалик пайдо бўладиган авлоду зурриётлари назарда тутилганлиги айтилади. Иккинчиси - «жаннатдан чиқингиз!» дейилмасдан, «тушингиз!» дейилишидан жаннатнинг юқорида эканлигига ишорат этилган. Дўзах пастда бўлгани учун унга «кириш» сўзидан кўра, «тушиш» лафзи кўп ишлатилиши ҳам шу эътибор биландир.\n\n39. Кофир бўлган ва оятларимизни ёлғонга чиқарганлар, айнан ўшалар дўзах аҳлидирлар. Улар унда (дўзахда) абадий қолурлар.\n\n40. Эй, Исроил авлоди, сизларга инъом этган неъматимни эслангиз, аҳдимга вафо қилингиз, токи Мен ҳам сизларнинг аҳдингизга вафо қилай ва Мендангина қўрқингиз!\n\nИзоҳ: Исроил авлоди кимлар? Исроил Яъқуб алайҳиссаломнинг лақаби. Араб тилида Бану Исроил дейилади. Яҳудийларга нисбатан шу иборани ишлатиш одат бўлган\n\n41. Ўзларингиздаги нарса (Таврот ва Инжил) ни тасдиқ этувчи ҳолда нозил қилган нарсам (Қуръон) га имон келтирингиз. Уни биринчи бўлиб инкор этувчи бўлмангиз. Оятларимни озгина баҳога сотмангиз ва Мендангина қўрқингиз\n\n42. Ҳақни ноҳақлик билан қориштирмангиз ҳамда била туриб, ҳақиқатни яширмангиз.\n \nИзоҳ: Ҳақиқатни яширганлари - қўлларидаги Тавротда ёзилган Муҳаммад алайҳиссаломнинг сифатлари ёзилган оятларни йўқ қилиб юборганликларидир. Яҳудийлар охирги пайғмбар ўзларидан чиқмасдан араблардан чиққанлигига ҳасад қилиб, шундай ёмон ишларга қўл урганлар.\n\n43. Намозни мукаммал адо этингиз, закот берингиз ва рукуъ қилувчилар билан бирга рукуъ қилингиз.\n\n44. Китоб (Таврот ва Инжил)ни ўқиб туриб, одамларни яхшиликка буюрасизлар-у, ўзларингизни унутасизларми?! Ақлни ишлатмайсизларми?!\n\n45. (Аллоҳдан) сабр ва намоз ила ёрдам сўрангизлар. Дарҳақиқат, у (намоз) оғирдир. Илло, итоатлиларга (оғир) эмас.\n\n46. Улар (итоатлилар) Раббиларига (охиратда) юзма-юз бўлишларини ва Унга қайтажакларини (ҳақ деб) билурлар.\n\n47. Эй, Исроил авлоди, сизларга инъом этган неъматимни ва сизларни оламлар узра афзал қилганимни эслангиз.\n\nИзоҳ: Ўз замонларидаги бошқа кишилардан устун қилгани ҳақида эслатмоқда. Яъни, уларга илм, имон, амали солиҳ каби сифатлар ато этгани ва улар ичидан пайғмбарлар ва одил подшоҳларни чиқаргани, улар шундай яхши ҳолатдан ёмон ҳолатга ўзгариб кетганларини танқид қилмоқда.\n\n48. Бирор жон бирор нарсада бошқа жоннинг ўрнига ўтмайдиган, ундан шафоат ҳам қабул қилинмайдиган ва (гуноҳлари учун) бадал ҳам олинмайдиган ҳамда уларга ёрдам берилмайдиган кундан (қиёмат кунидан) қўрқингиз!\n\n49. Сизларни (Мусо қавмини) оғир азоблар билан қийнаган, ўғилларингизни қатл этиб, хотинларингизни тирик қолдираётган Фиръавн навкарларидан қутқарганимизни ҳам эслангиз. Бунда Раббингиздан сизларга улкан синов бордир.\n\n50. Сизлар сабабли денгизни (ўн иккига) бўлиб, сизларни қутқарганимиз, кўз ўнгингизда Фиръавн лашкарини ғарқ қилганимизни ҳам эслангиз.\n\nИзоҳ: Денгиздан ўн иккита йўл очиб, Мусо лашкарини ўтказиб юборганидан кейин, уларни қувиб келаётган Фиръавн лашкари денгиз ўртасигача кириб келишгач, Аллоҳ таоло сувни юргизиб юборгани ва Фиръавн ўз лашкари билан ғарқ бўлиб, ҳалок бўлганини баён этмоқда. Нима учун айнан ўн иккита йўл очилди, деган табиий савол туғилади. Жавобига тафсирларда Исроилга мансуб ўн икки «сибт» - авлод бўлган. Шу ададнинг эътибори билан ўн икки рақами қайд этилган, дейилади. Мусо алайҳиссалом ўз қавми сув сўраганда ҳам тошни уриб, ўн икки чашма чиқарганлари шу муносабат биландир.\n\n51. Мусо билан қирқ кеча ваъдалашганимиз, ундан (ҳузуримизга кетганидан) кейин, сизлар (ўзларингизга) зулм қилган ҳолингизда бузоққа сиғинганингизни эслангиз.\n\n52. Сўнгра, ўшандан кейин ҳам шукр қиларсиз, деб, сизларни афв этдик.\n\n53. Тўғри йўлга тушарсизлар, деб, Мусога Китоб (Таврот)ни ва (ҳақ билан ноҳақни ажратувчи) Фурқонни берганимизни эслангиз.\n\n54. Мусонинг ўз қавмига: «Эй, қавмим, сизлар бузоққа сиғиниш билан ўзингизга зулм қилдингиз. Энди ўзингизни (бир-бирингизни) ўлдириш билан Яратувчингизга тавба қилингиз. Яратувчингиз наздида шу (қатл) сизлар учун яхшироқдир», - деган сўзини эсланг. Шундай қилиб, Аллоҳ тавбангизни қабул этди. Албатта, У кечиримли ва раҳмлидир.\n\n55. «Эй, Мусо, Аллоҳни ошкора кўрмагунимизча, сенга ҳеч ҳам ишонмаймиз» - дейишингиз билан кўз ўнгингизда сизларни чақмоқ урганини ҳам эслангиз.\n\n56. Сўнгра шукр қилурсизлар, деб, ўлганингиздан кейин яна сизларни тирилтирдик.\n\n57. Шунингдек, устингизга булутларни соябон қилдик, самовий ноз-неъматлар ва (пиширилган) беданалар нозил этиб, «Сизларга ризқ сифатида берилган пок нарсаларни енглар» (дедик). Улар (Исроил авлоди) Бизга зулм қилмадилар, балки ўзларигагина зулм қилдилар.\n\nИзоҳ: Самовий ноз-неъматлар деб таржима қилинган бу сўзнинг арабчаси Қуръонда «манн» лафзи билан келтирилади. Русча «манна», яъни ун.\n\n58. Биз сизларга: «Ушбу қишлоққа (Қудсга) кирингизлар ва унда хоҳлаган жойларингизда лаззатланиб, еб- ичингизлар. Дарвозадан сажда қилган ҳолингизда кириб, (Аллоҳга) «афв эт» денглар, (шунда) Биз хатоларингизни кечирамиз ва эзгулик қилувчиларга (ажру савобни ҳам) зиёда қилурмиз», - деганимизни эслангиз.\n\n59. Шунда золим кимсалар уларга айтилган сўзни бошқа сўзга алмаштирдилар. Бас, қилган бу бузғунчиликлари туфайли Биз зулм қилганлар устига осмондан жазо туширдик.\n \nИзоҳ: Уларга «ҳитта» сўзини айтиш буюрилганда, улар «ҳинта» деб масхара қилишган. Яъни, кечирим сўрангиз дейилса, улар буғдой бер деб, Аллоҳнинг буйруғига мухолиф иш қилишган.\n\n60. Эсланг (эй, Исроил авлоди,) Мусо ўз қавми учун сув сўраганида, «Асоингни тошга ур» дедик. Бас, ундан (тошдан) ўн икки чашма отилиб чиқди. (Ўн икки уруғдан) ҳар бир гуруҳ ўз сувини билиб (тақсимлаб) олди. «Аллоҳнинг ризқидан еб-ичингизлар, Ер юзида бузғунчилик қилмангизлар».\n\n61. Яна эсланг, «Эй, Мусо, биз бир (хил) таом (ейиш)га сабр қила олмаяпмиз. Раббингдан дуо қилиб сўра, бизга Ер (ўзидан) ундириб чиқарадиган бодринг, саримсоқ, мош-ловия, пиёз каби сабзавотлардан етиштириб берсин», - деганингизда, у: «Яхши нарсани паст нарсага алмаштирмоқчимисизлар, (бирор) шаҳарга тушингиз, (у ерда) сизлар учун сўраган нарсангиз бор», - деган эди. Уларга (бу ношукрликлари туфайли) хорлик ва мискинлик битиб қўйилди ҳамда Аллоҳнинг ғазабига учрадилар. Бунга уларнинг Аллоҳ оятларини инкор қилганлари ва пайғмбарларни ноҳақ қатл этганлари сабаб бўлди. Яна бошқа сабаби эса уларнинг итоатсизликлари ва тажовузкорликларидир.\n\n62. Албатта, мўминлар, яҳудийлар, насронийлар ва собиийлардан кимки (аввалги ақидасидан қатъий назар) Аллоҳга ва охират кунига имон келтирса ҳамда солиҳ амалларни қилса, уларга Раббиларидан ажр бордир, уларга хавф йўқдир ва улар ташвиш ҳам чекмаслар.\n\nИзоҳ: Собиийлар - яҳудий ва насроний динларидан воз кечиб, фаришталарга сиғинувчи тоифа кишилари. Баъзи олимлар уларни юлдузларга сиғинувчилар деб ёзадилар.\n\n63. Эсланг, (эй, Исроил авлоди,) Биз аҳду паймонингизни олган эдик ва тепангизда Тур («Мусо тоғи» деб аталувчи Миср ҳудудидаги Қизил денгизга туташ тоғ)ни кўтариб туриб: Сизга келтирган нарсамиз (Таврот)ни маҳкам тутинг ва ундаги нарсани зикр этинг - шояд (шунда) тақволи бўлсангиз», - деган эдик.\n\nИзоҳ: Мисрнинг Синай ярим оролидаги Қизил денгизга туташ тоғ.\n\n64. Кейин, ўшандан сўнг (вафосидан) юз ўгирдингиз. Агарда сизларга Аллоҳнинг фазли ва раҳмати бўлмаганида эди, албатта, зиён кўрувчилардан бўлиб қолар эдингиз.\n\n65. Шанба (куни)да сизлардан тажовуз қилганларни билдингиз. Биз уларга: «қадрсиз маймунларга айланингиз», - дедик.\n\nИзоҳ: Исроил авлодининг бир тоифасига Аллоҳ томонидан синов учун шанба куни балиқ ови билан шуғулланмаслик, балки фақат ибодат билан машғул бўлишлик буюрилган эди. Шанба куни улар яшайдиган Айла деган қишлоқ ёнидаги денгизнинг махсус ов жойига балиқлар кўпкеладиган бўлади. Улар ҳийла ишлатиб, шанба куни балиқ тутмасалар-да, бир неча ҳовуз ковлаб, сув келадиган ариқларни очиб қўядилар. Балиқлар шанба куни оқиб келиб ҳовузларга тушиб қолади. Якшанба куни бемалол уларни оладилар. Бу ҳийла Аллоҳга хуш келмайди.\n\n66. Биз буни улардан олдинги ва кейинги давр учун (ибратли) жазо, тақволи кишилар учун эса насиҳат (манбаи) қилдик.\n\n67. Эсланг, Мусо ўз қавмига: «Аллоҳ сизларга (бир) сигир сўйишликни буюрди», - деганида, улар: «Бизни истеҳзога тутяпсанми?»- дедилар. (Мусо) деди: «Жоҳиллардан бўлиб қолишимдан мени Аллоҳ асрасин».\n\nИзоҳ: Сигир қиссаси шундай бўлган: Мусо алайҳиссалом замонида бир бой киши бўлиб, унинг ягона қашшоқ амакиваччасидан бошқа меросхўри бўлмайди. Унинг ўлимини пойлаб юриб, охири тоқати тоқ бўлади ва бойни ўлдириб, мурдани қўшни қишлоққа элтиб ташлайди. Ўзи эса бир неча бегуноҳ одамларга туҳмат қилиб, гўё бойни ўшалар ўлдирган, деб даъво билан Мусо (а. с)га арз қилади. У зот Аллоҳдан муаммони ҳал қилишда ёрдам сўрайдилар. Аллоҳ таоло уларга бир сигирни сўйиб, унинг бир бўлагини олиб, бойнинг мурдасини у билан урсалар, у тирилиб, ўз қотилини айтиб беради, деб буюради.\n\n68. Улар дедилар: «Раббингдан дуо қилиб сўра, у (сигир) нималигини баён қилсин». (Мусо) деди: «(У) айтмоқдаки, у қари ҳам, ёш ҳам бўлмаган ўрта ёш сигирдир. Бас, сизларга буюрилган нарса (иш)ни қилинглар!»\n\n69. Улар дедилар: «Раббингдан дуо қилиб сўра, унинг рангини баён қилсин». (Мусо) деди: «У айтмоқдаки, у ярқироқ, сариқ рангли сигир бўлиб, кўрганларни шод этур».\n\n70. Улар дедилар: «Раббингдан дуо қилиб сўра, унинг қанақалигини баён қилсин, зеро, бизга сигирлар бир- бирига ўхшаш туюлди. Худо хоҳласа биз, албатта, тўғри йўлни топувчилармиз».\n\n71. (Мусо) айтди: «У айтмоқдаки, у шундай сигирки, ер ҳайдашга ҳам, экинларни суғоришга ҳам ўргатилмаган бўлиб, нуқсонсиз, унда (сарғиш рангидан бошқа) ранг йўқ». Улар: «Энди ҳақиқатни келтирдинг», - деб уни (ўша сифатларга эга сигирни зўрға топиб) сўйдилар, ваҳоланки, (бу ишни) қила олмасликларига сал қолган эди.\n\n72. Эсланг, бир инсонни ўлдириб қўйиб, шу (можаро) сабабли жанжаллашиб қолган эдингизлар, ҳолбуки, Аллоҳ сизлар яширган нарсаларни (сирларни юзага) чиқарувчидир.\n\n73. Дедик: «Уни (ўлдирилган одамни) унинг (сўйилган сигирнинг) бир бўлаги билан уринглар». Аллоҳ ўликларни (худди) шу каби (осонгина) тирилтиради ва ақл ишлатишларингиз (фикр юритишларингиз) учун сизларга ўз аломатларини кўрсатади.\n\n74. Сўнгра, шундан (мўъжизаларни кўргандан) кейин ҳам дилларингиз қотди. Бас, улар тош кабидир, балки ундан ҳам қаттиқроқдир. Зеро, шундай тош ҳам борки, ундан дарёлар отилиб чиқади, яна шундайи ҳам борки, ёрилиб ундан сув чиқади ва яна шундайи ҳам борки, Аллоҳдан қўрқиб (жойидан) қулайди. Аллоҳ сизларнинг кирдикорларингиздан ғофил эмасдир.\n\n75. Улар (Исроил авлоди)нинг сизларга ишонишидан умид қиласизларми (эй, мусулмонлар?!) Ваҳоланки, улардан бир гуруҳи Аллоҳнинг каломини эшитиб, англаб олганларидан сўнг, била туриб, уни ўзгартирар эдилар.\n\n76. Улар имонли кишилар билан учрашганларида: «Имон келтирдик», - деб, ўзлари холи қолганларида эса (бир-бирларига): «Раббингиз ҳузурида Сиз билан баҳслашишлари учун улар (мусулмонлар)га Аллоҳ сизларга очган (Тавротда билдирган) нарса (Муҳаммад ҳақидаги башорат) тўғрисида гапиряпсизларми? Ақлни ишлатмайсизларми?!» - дейишар эди.\n\n77. Аллоҳ уларнинг яширган ва ошкора қилган нарсаларини билиб турувчи эканини билмайдиларми?!\n\n78. Уларнинг ичида ёзувни билмайдиган, фақат хаёлот гумонсирабгина юрадиган омийлари ҳам бор, албатта.\n\n79. Аммо, ўз қўллари билан китобни ёзиб, сўнгра уни арзимаган баҳога сотиш учун: «Бу китоб Аллоҳ ҳузуридандир», - дейдиган кимсаларнинг ҳолига вой! Бас, ўз қўллари билан ёзганлари ҳам, топган (фойда)лари ҳам ўзларига фалокат бўлур.\n\n80. Улар (яҳудийлар) дейдилар: «Бизларга дўзах ўти саноқли (оз) кунлардагина тегар». (Уларга) айтинг: «Аллоҳ ҳузурида (шунга) аҳд қабул қилганмисизки, Аллоҳ аҳдига хилоф қилмаса ёки Аллоҳ номидан билмаган нарсаларингизни гапирмоқдамисиз?!»\n\n81. Йўқ, асло! Кимки ёмонлик касб этса ва ўз гуноҳларига ботса, бас, ана ўшалар дўзах аҳлидирлар ва улар у ерда абадий қолувчилардир.\n\n82. Имон келтириб, солиҳ амалларни қилганлар эса, айнан улар жаннат аҳлидирлар ва улар у ерда абадий қолувчилардир.\n\n83. Эсланг, Исроил авлодидан: «Фақат Аллоҳгагина сиғинасизлар, ота-она, қариндош, етим ва мискинларга яхшилик қиласизлар, одамларга ширинсўз бўлинг, намозни мукаммал адо этинг, закот беринг», - деб аҳд олган эдик. Кейин (сиз, Исроил авлоди,) озчилик қисмингиздан бошқангиз (ушбу аҳддан) юз ўгирдингиз.\n\n84. Эсланг, сизлардан «Бир-бирингизнинг қонингизни тўкмайсиз, ўзларингизни (ҳеч кимни) юртингиздан бадарға қилмайсиз», - деган аҳдингизни олган эдик. Сўнгра ўзларингиз гувоҳлик бериб, уни эътироф ҳам этган эдингиз.\n\n85. Сўнгра сизлар яна ўша, бир-бирларингизни ўлдираяпсиз, бир қисмингизни юртларидан чиқариб юбораяпсиз, уларга қарши гуноҳ ва зулм ила ҳамкорлик қилмоқдасиз. Сизга (уларнинг душманларига қарашли) асирлар келса, товон билан қутқариб юбормоқдасиз, ваҳоланки, уларни чиқариб юбориш сизларга тақиқланган эди. Ёки китоб (Таврот)нинг бир қисмига ишониб, бир қисмини инкор этасизми? Сизлардан ким шундай қилса, унинг жазоси шу дунёда шарманда бўлиш, қиёмат кунида эса қаттиқ азобга гирифтор қилинишдир. Аллоҳ (бу) қилмишларингиздан ғофил эмасдир.\n\n86. Улар, ҳақиқатан, охират ўрнига (фоний) дунё ҳаётини сотиб олган кимсалардир. Шундай экан, уларга бериладиган азоб-уқубатлар енгиллаштирилмайди ва уларга ёрдам ҳам берилмайди.\n\n87. Ҳақиқатан, Биз Мусога китоб (Таврот)ни бериб, унинг ортидан (бир неча) пайғмбарлар юбордик. Исо ибн Марямга ҳам ҳужжатларни бердик ва уни Руҳул-қудус (Жаброил) билан қувватладик. Ҳар гал бирор пайғмбар сизларга ёқмайдиган нарса (оятлар)ни келтирса, кибр қилиб, бир қисмини ёлғончига чиқариб, бир қисмини қатл қилаверасизми?!\n\n88. «Дилларимиз (Ислом учун) берк», - дейдилар. Йўқ, балки куфрлари сабабли уларни Аллоҳ лаънатлаган. Бинобарин, уларнинг озчилик қисмигина имон келтирадилар.\n\n89. Қачонки, уларга Аллоҳ ҳузуридан ўзларидаги нарса (Таврот)ни тасдиқ этувчи Китоб (Қуръон) келганида, илгари кофирларга қарши (худди) шу китоб (воситаси) билан ёрдам сўраб юрар эдилар - ўзларига таниш зот (Муҳаммад) келганда, (уни инкор этиб) кофир бўлдилар. Кофирларга Аллоҳнинг лаънати бўлсин!\n\n90. Аллоҳ ўз бандаларидан хоҳлаганига фазли (ваҳийси)дан юборишига ҳасад қилиб, Аллоҳ нозил қилган нарса (Қуръон)ни инкор этдилар. Ўзларини сотган бу нарсалари на қадар ёмон?! Бас, ғазаб устига ғазаб билан қайтдилар. Кофирларга хор этувчи азоб муқаррардир.\n\n91. Уларга: «Аллоҳ нозил қилган нарсага имон келтиринглар», - дейилса, «Биз ўзимизга нозил қилинган нарсага имон келтирамиз», - дейдилар ва кейин келган, улардаги нарса (Таврот)ни тасдиқ этадиган Ҳақ (Қуръон)ни инкор этадилар. Уларга айтинг (эй, Муҳаммад): «Агар мўмин бўлсангизлар, нега олдиндан Аллоҳнинг пайғмбарларини ўлдирар эдингиз?»\n\nИзоҳ: Яъни ота-боболарингиз нега пайғмбарларни ўлдирганлар? Булар қотиллик қилмаган бўлсаларда, ота- боболарининг эътиқодида турганликлари ва уларнинг қилмишларига рози эканликлари туфайли жиноятларига ҳам қисман шерикдирлар.\n\n92. Мусо сизларга ҳужжатлар (оятлар ва мўъжизалар)ни келтирганидан кейин (ҳам) золим бўлиб (куфрга ботиб) бузоққа сиғиндингиз.\n\n93. Эсланг (эй, Исроил авлоди,) Биз (ўшанда) аҳду паймонингизни олгач, тепангизда Тур (тоғи)ни кўтариб (туриб): «Келтирган нарсамиз (Таврот оятлари)ни маҳкам тутинг ва эшитинг», - деганимизда, «эшитдик ва (лекин) бўйсунмадик», - дедилар. Куфрлари туфайли диллари бузоққа (сиғиниш ҳаваси билан) суғорилган эди. Айтинг: «Агар мўмин бўлсангизлар, имонингиз сизларни бунча ҳам ёмон нарсага буюради?!»\n\n94. Айтинг (эй, Муҳаммад): «Агар Аллоҳ ҳузурида охират диёри (жаннат) одамларга эмас, фақат сизларга хос бўлса ва (бу даъволарингизда) ростгўй бўлсангизлар, (тезроқ) ўлишни орзу қилинглар!»\n\n95. Ўз қўллари тақдим этган нарса (гуноҳ) сабабли улар уни (ўлимни) сира орзу қила олмайдилар. Аллоҳ золимларни (яхши) билувчидир.\n\n96. Уларни одамлардан ва мушриклардан ҳам ҳаётга (яшашга) ҳирс қўйганроқ ҳолда топасиз. Баъзилари минг йил умр кўришни хоҳлайди. Ваҳоланки, умрининг узунлиги уни азобдан узоқлаштирувчи эмас. Аллоҳ (эса) уларнинг қилмишларини кўриб турувчидир.\n\n97. Айтинг (эй, Муҳаммад): «Ким Жаброилга душман бўлса, ахир, у уни (Қуръонни) қалбингизга Аллоҳнинг изни билан ўзидан аввалги (илоҳий китоблар)ни тасдиқ этадиган, мўминларга ҳидоят ва хушхабар ҳолида нозил қилди-ку!\n\nИзоҳ: Яҳудийлар Жаброил (а. с.)ни ўзларига душман деб билишар эди. Зеро, у Муҳаммад (а. с.)га келтирган ваҳийларида, уларнинг сир-асрорларини фош қилар, улара ёқмайдиган аҳкомларни келтирар эди. Уларнинг бу улуғ фариштани ёқтирмаслигига бошқа сабаблар ҳам бор.\n\n98. Ким Аллоҳга, Унинг фаришталарига, пайғмбарларига, Жаброил ва Мекоилга душман бўлса, (билиб қўйсинки,) Аллоҳ ҳам (ундай) кофирларга душмандир».\n\n99. Ҳақиқатан, Биз Сизга аниқ оятларни нозил қилдик. Уларни фақат фосиқларгина инкор этурлар.\n\n100. Ҳар гал бирор аҳд-паймон қилсалар, улардан бир гуруҳи уни бузаверадими? Аслида уларнинг аксарияти имон келтирмаслар.\n\n101. Аллоҳ томонидан улардаги нарсани тасдиқ этувчи Пайғмбар (Муҳаммад) келиши билан, китоб (Таврот) берилганлардан бир гуруҳи Аллоҳнинг китоби (Қуръон)ни худди билмагандек ортларига улоқтирдилар.\n\n102. (Улар), яна Сулаймон подшоҳлигидаги шайтонлар (жинлар) ўқиган нарсаларга эргашиб кетдилар. Сулаймон кофир эмас эди, лекин одамларга сеҳр (жоду)ни ҳамда Бобилдаги Ҳорут ва Морут номли фаришталарга туширилган нарсаларни ўргатадиган шайтонлар кофир эдилар.\n\n(Икки фаришта): «биз фақатгина синов (воситасимиз, бизга ишониб) кофир бўлиб қолма», - деб (огоҳлантирмагунча) ҳеч кимга (сеҳрни) ўргатмас эдилар. Иккисидан эр-хотиннинг ўртасини бузадиган нарсани ўрганар эдилар. Лекин, улар Аллоҳнинг изнисиз у билан ҳеч кимга зарар етказа олмаслар. (Хуллас,) ўзларига фойдасиз, балки зарарли нарсаларни таълим олар эдилар. (Аллоҳнинг китобини сеҳрга) алмашганларга охиратда насиба йўқлигини ҳам яхши билар эдилар. Ўз (насиба)ларини қанчалик ёмон нарсага сотиб юборганларини билсалар эди!\n\n103. Қани энди улар имонга келиб, тақво йўлини тутганларида, Аллоҳ тарафидан бериладиган савоб яхшироқ бўлишини билсалар эди!\n\n104. Эй, мўминлар, «Роино» демай, «Унзурно» деб айтингизлар, ҳамда (Муҳаммад сўзини) тинглангизлар. Кофирларга эса аламли азоб бордир.\n\nИзоҳ: Расулуллоҳ мўминларга ваъз-насиҳат қилганларида: «Роино», - деб илтимос қилар эдилар. Яъни, «Бизнинг ҳолатимизни риоя қилинг, шариат аҳкомларини осонлаштириб тушунтиринг», - деган маънода мурожаат қилиб турар эдилар. Яҳудийлар тилида «Роино» сўзи сўкишганда ишлатиладиган сўз бўлиб, тасодифан бир хил талаффуз ҳосил бўлганидан фойдаланиб, улар ҳам масхара қилиш нияти билан Расулуллоҳ гапирганларида шу сўзни айтиб турадиган бўлдилар. Шунинг учун Аллоҳ таоло бу сўз ўрнига «унзурно», яъни, «Ҳолимизга боқинг!» - деган маънодаги сўзни айтишга буюрди.\n\n105. Аҳли китоблар (яҳудий ва насронийлар)нинг кофирлари ва мушриклар сизларга Раббингиз тарафидан бирор яхшилик (ваҳий) тушишини асло ёқтирмайдилар. Аллоҳ эса раҳматига Ўзи хоҳлаган (киши)ни хос этади. Аллоҳ буюк фазл соҳибидир.\n\n106. (Эй, Муҳаммад,) бирор оятни бекор қилсак ёки ёдингиздан чиқартирсак, ундан яхшироғини (умматингизга муносиброғини) ёки ўшанинг (айнан) ўзига тенг (бошқа оят)ни келтираверамиз. Аллоҳнинг ҳар нарсага қодир эканини билмадингизми?!\n\nИзоҳ: Ҳақиқатан, Қуръон оятлари таҳлил қилинса, жуда кўпоятлар мазмуни бошқа ердаги баъзи оятлар мазмунига қарама-қаршидек туюлади. Аслида эса, Аллоҳ таоло ўз бандаларининг ҳол-аҳволлари, дунёқарашлари, имкон ва эҳтиёжларини билгани учун вақти-вақти билан ўз ҳукм ва буйруқларини ўзгартириб турган. Масалан, Одам Ато замонида эркаклар ўз опаси ёки синглисига уйланиши мумкин эди. Кейин бу ман этилди. Нуҳ (а. с.)га барча ҳайвонот гўшти ҳалол қилинган эди. Мусо (а. с.)дан бошлаб баъзи ҳайвонлар гўшти ҳаром қилинди. Ароқ ҳам бирданига ҳаром қилинмади. Уч босқич билан, яъни, мусулмонларни секин-аста кўниктириш йўли билан ман этилди.\n\n107. Осмонлар ва Ернинг ҳукмронлиги Аллоҳга хос экани ва сизлар учун Аллоҳдан бошқа бирор дўст ёки ёрдамчи йўқ эканини билмас эдингизми?!\n\n108. Ёки (эй, мўминлар,) илгари Мусодан сўралганидек, пайғмбарингиздан ҳам сўрашни хоҳлайсизми? Ким имонни куфрга алмаштирса, тўғри йўлдан адашиши муқаррардир.\n\n109. Аҳли китобларнинг кўпчилиги, имон келтирганингиздан кейин ва уларга ҳақиқат равшан бўлгандан сўнг ҳам ҳасад юзасидан сизларни (яна) куфрга қайтаришни истайдилар. Бас, Аллоҳ Ўз амрини келтиргунча уларни афв этиб, (хатоларидан) ўтинг. Албатта, Аллоҳ ҳар нарсага қодирдир.\n\n110. Намозни мукаммал адо этингиз ва закот берингиз! Ўзингиз учун нимаики яхшилик қилган бўлсангиз, уни Аллоҳ ҳузурида топажаксиз. Албатта, Аллоҳ қилаётган амалларингизни кўриб турувчидир.\n\n111. Улар: «Жаннатга фақат яҳудий ёки насроний бўлганлар киради», - дедилар. Бу уларнинг орзулари. Айтинг (уларга): «Агар ростгўй бўлсангиз, далилингизни келтиринг!»\n\nИзоҳ: Яъни, яҳудийлар: «Фақат биз кирамиз», - десалар, насронийлар: «Улар эмас, биз кирамиз»,-дер эдилар.\n\n112. Йўқ, кимки юзини (ўзини) Аллоҳга бўйсундирса, Рабби ҳузурида унга ажр муҳайёдир. Уларга хавф ҳам йўқ ва улар ташвиш ҳам чекмайдилар.\n\n113. Яҳудийлар: «Насронийлар ҳеч нарсада йўқ» - десалар, насронийлар: «Яҳудийлар ҳеч нарсада йўқ» - дейдилар, ваҳоланки, улар (ҳар икки тоифа) китоб ўқийдиган (саводхон) эдилар. Шунингдек, (ўқишни) билмайдиганлар (бошқа сохта динларга мансуб кимсалар) ҳам уларнинг гапига ўхшаш гапни айтдилар. Уларнинг (бу каби) келиша олмаган нарсалари юзасидан қиёмат куни Аллоҳ ҳукм қилур.\n\nИзоҳ: Яъни, ҳар икки томон бир-бирларининг динларини инкор этадилар.\n \n114. Аллоҳнинг масжидларида Унинг номи зикр этилишига қаршилик қиладиган ва уларни хароб қилишга уринувчилардан ким ҳам золимроқдир?! Ахир, бу (каби) кимсалар учун у ерлар (Каъба ёки Байтул- Мақдис)га фақат қўрққан ҳолларидагина киришлари мумкин эди. Улар учун бу дунёда расволик, охиратда эса, буюк азоб (бордир).\n\n115. Машриқ ҳам, Мағриб ҳам Аллоҳникидир. Бас, қайси тарафга юзингизни қаратсангиз, ўша томонда Аллоҳнинг «юзи» мавжуддир. Албатта, Аллоҳ (фазли) кенг, доно зотдир.\n\n116. «Аллоҳнинг фарзанди бор», - дедилар. У (Аллоҳ) эса (уларнинг иддаосидан) пок зотдир. Балки, осмонлар ва Ердаги нарсалар Унинг мулкидир. Ҳамма(си) Унга бўйсунувчидир.\n\nИзоҳ: Яҳудийлар: «Узайр (а. с.)ни Аллоҳнинг ўғли», - деган бўлсалар, насронийлар: «Исо (а. с.) Аллоҳнинг ўғли», - дедилар.\n\n117. (У) Еру осмонларнинг Яратувчисидир. Бирор ишни қиладиган бўлса, (фақатгина унга) «Бўл!» деса, бас, у бўлади.\n\n118. Билмайдиган (нодон) кимсалар: «Аллоҳ бизга (бевосита) гапирса эди ёки бирор аломат келса эди», - дейдилар. Улардан олдингилари ҳам уларнинг гапларига ўхшаш гапларни айтган эдилар: дилларида ўхшашлик бор. Биз чинакам ишонадиган кишилар учун оятларни баён қилдик.\n\n119. Албатта, Биз Сизни ҳақ билан (Қуръон, тавҳид, Ислом билан) хушхабар берувчи ва огоҳлантирувчи қилиб юбордик. Дўзах аҳли учун Сиз жавобгар бўлмайсиз.\n\n120. Яҳудий ва насронийлар, то уларнинг динларига кирмагунингизча, Сиздан сира рози бўлмайдилар. Айтинг: «Аллоҳнинг йўли тўғри йўлдир». Қасамки, агар Сизга келган (тўғри) маълумотлардан кейин ҳам уларнинг хоҳишларига эргашсангиз, Аллоҳ тарафидан Сизга бирор дўст ҳам, ёрдам берувчи ҳам йўқдир.\n\n121. Биз китоб (Таврот, Инжил ёки Қуръон) берган кишилар (мўминлар) уни тўғри (бузмай) тиловат қиладилар. Улар унга (Муҳаммадга ва Китобга) имон келтирадилар. Ким уни инкор этса, ана ўшалар зиён кўрувчилардир.\n\n122. Эй, Исроил авлоди, сизларга инъом этган неъматимни ва сизларни (бутун) оламлар узра афзал қилганимни эслангиз!\n\n123. Биров бирор нарсада ўзганинг ўрнига ўта олмайдиган, (гуноҳкор учун) бадал ҳам олинмайдиган, унга шафоат ҳам фойда бермайдиган ҳамда уларга ёрдам ҳам берилмайдиган кун (қиёмат)дан қўрқингиз!\n\n124. Эсланг: Иброҳимни бир неча сўзлар билан Рабби имтиҳон қилганида, уларни мукаммал адо этди. Шунда (Аллоҳ): «Албатта, Мен сени одамларга имом (пешво) қиламан», - деди. (Иброҳим) «Зурриётимдан ҳамми?» - деб сўради. (Аллоҳ) айтди: «Менинг аҳдим золимларга тегишли эмас».\n\nИзоҳ: Имтиҳон сўзлари: мўйлабни қисқартириб туриш, оғиз ва бурунни чайиш, мисвок билан тиш тозалаш, тирноқларни, қўлтиқ ва қовуқ юнгларини олиб туриш, хатна қилдириш ва сув билан истинжо (мустаҳаб) қилиш. Ибн Аббос (р. а.) уларни ўттизта сифат билан изоҳлаганлар. У сифатлар Бароат (тавба), Аҳзоб ва Маориж сураларида чин мўминларнинг сифатлари шаклида берилган, деб исботлайдилар.\n\n125. Эсланг: Байт (Каъба)ни одамлар учун зиёратгоҳ ва хавфсиз жой қилиб қўйдик. «Иброҳим мақоми»ни намозгоҳ қилиб олинглар! Иброҳим билан Исмоилга: «Тавоф, эътикоф ва рукуъ-сужуд қилувчилар учун Байтимни поклангиз!» - деб буюрдик.\n\nИзоҳ: «Иброҳим мақоми» Каъба дарвозасидан тахминан 20 қадам нарида бир махсус жой бўлиб, Иброҳим (а. с.) шу ерда туриб дуо қилганлар. Ҳозиргача ўша жой осори атиқалардан саналиб, бир тош устига Иброҳим (а. с.) оёқ излари рамзий акс эттирилган ва ойнали қубба билан ёпиб қўйилган.\n\nЭътикоф - бу Каъбада ёки бошқа масжидларда махсус тартибда ибодат билан машғул бўлиб ўтириш. Одатда Рамазон ойининг учинчи ўн кунлигида эътикофда бўладилар.\n\n126. Эсланг: Иброҳим: «Эй, Раббим, бу (Макка)ни тинчлик шаҳри қилгин ва унинг аҳолисидан Аллоҳга ва охират кунига ишонувчиларга (турли) мевалардан ризқ қилиб бергин», - деганда, Аллоҳ: «Кофирларни эса бир оз ризқлантириб, сўнг дўзах азобига мубтало этурман. Бу ўта ёмон оқибатдир», - деди.\n\n127. Эсланг: Иброҳим (ўз ўғли) Исмоил билан биргаликда Уй (Байтуллоҳ)нинг пойдеворини кўтарар эканлар, (шундай дуо қилдилар): «Эй, Раббимиз, биздан (ушбу ишимизни) қабул эт. Албатта, Сен эшитувчи ва доно зотдирсан!\n \n128. Эй, Раббимиз, бизни ўзингга бўйин сунувчи қилгин ва зурриётимиздан ҳам Сенга итоат қиладиган уммат (чиқаргин)! Шунингдек, бизга (ҳажга доир) ибодатларимизни кўрсатиб бер ва тавбаларимизни қабул эт! Албатта, Сен тавбаларни қабул этувчи, раҳмли зотдирсан.\n\n129. Эй, Раббимиз, уларга (келажак умматларга) ўзларидан (чиққан), уларга оятларингни тиловат қилиб берадиган, китоб ва ҳикмат (Қуръон ва Ҳадис)ни ўргатадиган ва уларни (куфр ва гуноҳлардан) поклайдиган бир пайғмбарни юборгин! Албатта, Сен қудрат ва ҳикмат эгасидирсан».\n\n130. Иброҳимнинг динидан фақат ўзини қадрламайдиган (пасткаш) кишиларгина юз ўгирадилар. Дунёда Биз уни (пайғмбарликка) танлаб олдик ва у охиратда (ҳам), албатта, солиҳ (банда)лардан бўлур.\n\n131. Эсланг, Рабби унга: «Бўйин сун!» - деганида, у: «(Барча) оламларнинг Раббига бўйин сундим», - деган.\n\n132. Иброҳим ўз ўғилларига, шунингдек, (набираси) Яъқуб ҳам шу динни васият қилиб дедилар: «Ўғилларим, албатта, Аллоҳ сизлар учун шу динни танлади. Бас, мусулмонлик ҳолингиздагина дунёдан ўтингиз!»\n\nИзоҳ: Иброҳим (а. с.) ўғиллари нечта бўлганлиги ҳақида турли ривоятлар бор. Баъзилар иккита - Исмоил ва Ишоқ десалар, айрим олимлар тўртта - яна Мадян ва Мадоин деган фарзандлари ҳам бўлган, дейдилар. Бошқа манбаларда 8 ёки 14 нафар ўғиллари бўлган, дейилади.\n\nЯъқуб (а. с.)нинг ўғиллари 12 нафар: Рубин, Шамъун, Ловий, Яҳудо, Яшнухун, Забулун, Завобий, Нафтуний, Кудо, Авшиз, Бинёмин, Юсуф. Манбаларда бу номлар бошқача ҳам берилган (Хозин, Қозий ва Абул-Лайс тафсирларига қаралсин).\n\n133. (Эй, Исроил авлоди!) Ёки Яъқубга ўлим келганда, ўғилларига: «Мендан кейин нимага сиғинасизлар?» - деганида, улар: «Сенинг илоҳинг ва боболаринг - Иброҳим, Исмоил ва Ишоқ илоҳи бўлмиш ягона Аллоҳга сиғинамиз ва бизлар фақат Унинг ўзигагина бўйин сунувчилармиз», - деб жавоб берганларига гувоҳ бўлганмисизлар?\n\n134. Улар ўтиб кетган уммат(лар)дир. Уларнинг аъмоллари ўзларига ва сизларнинг аъмолларингиз ўзларингизга. Сизлар уларнинг қилган ишлари учун жавоб бермайсиз.\n\n135. (Яҳудийлар ва насронийлар): «Яҳудий ёки насроний бўлинг, шунда ҳидоят топасиз», - дедилар. Сиз (эй, Муҳаммад,) айтинг: «Асло йўқ, биз тўғри йўлдан тойилмаган, мушриклардан бўлмаган Иброҳим динига эргашамиз».\n\n136. Айтингиз (эй, мўминлар): «Аллоҳга, бизга нозил қилинган нарса (Китоб)га, Иброҳим, Исмоил, Ишоқ, Яъқуб ва унинг авлодларига нозил қилинган нарсаларга, Мусога, Исога ва (барча) пайғмбарларга Парвардигорларидан берилган нарсаларга имон келтирдик (ишондик). Биз улар ўртасидан бирортасини (пайғмбар эмас деб) ажратиб қўймаймиз ва Унга (Аллоҳга) бўйин сунувчилармиз».\n\n137. Агар улар (аҳли китоблар) сизлар имон келтирган нарсаларга имон келтирсалар, тўғри йўлни топган бўладилар. Бордию юз ўгирсалар, у ҳолда, демак, сизларга нисбатан адоватлари бордир. Сизни улардан (ҳимоя этишга) Аллоҳнинг ўзи кифоя қилур. У эшитувчи ва донодир.\n\n138. Аллоҳнинг «бўёғи»га (динига кирингиз!) Аллоҳникидан яхшироқ «бўёқ» (дин) борми?! Биз Унгагина сиғинувчилармиз.\n\nИзоҳ: Насронийлар (христианлар) янги туғилган фарзандни махсус сариқ сувга ботириб оладилар ва бу маросимни «маъмудия» - «чўқинтириш» (креҳение) деб атайдилар. Уларнинг эътиқоди кўра чўмилтиришдан кейин бола ҳақиқий насроний саналади. Бу оятдаги бўёқ ўша одатга муқобил равишда дин ёки имон маъносида келган. Ривоятларга қараганда, Усмон (р. а.) ўз мушафининг шу оятлар битилган саҳифасини ўқиб турганларида, қилич тиғи билан шаҳид бўлганлар. Тошкентда сақланаётган Усмон мушафининг 37-38-оятлари ёзилган бетидаги қон доғлари қўлёзманинг асл эканлигидан далолат беради. Бунга келажакдаги илмий тадқиқотлар натижаси аниқлик киритиши мумкин.\n\n139. Айтинг (эй, Муҳаммад): «Бизнинг ҳам, сизнинг ҳам Раббингиз бўлмиш Аллоҳ ҳақида биз билан тортишасизми?! Бизнинг аъмолларимиз - бизга, сизнинг аъмолларингиз - сизга. Биз фақат Унгагина ихлос қилувчилармиз».\n \n140. Ёки сизлар (Исроил авлоди): «Иброҳим, Исмоил, Ишоқ, Яъқуб ва унинг авлоди (ҳаммаси) яҳудий ёки насроний бўлган» дейсизми? Айтинг (эй, Муҳаммад): «(Уларнинг динларини) сизлар билувчироқми ёки Аллоҳми? Гувоҳликни Аллоҳдан яширган кимсадан ким ҳам золимроқдир?!» Аллоҳ қилаётган ишларингиздан ғофил эмасдир.\n\n141. Улар ўтиб кетган умматдир. Уларнинг қилган аъмоллари (ишлари) ўзларига, сизларнинг қилган аъмолларингиз ўзингизгадир. Сизлар уларнинг қилмишлари учун жавоб бермайсизлар.\n\n142. Одамларнинг нодонлари: «Улар (мусулмонлар) илгари юзланган қиблаларидан воз кечишларига боис нима экан?» дейишади. Айтинг: «Машриқ ҳам, Мағриб ҳам Аллоҳникидир. У ўзи хоҳлаган кишиларни тўғри йўлга бошлайди».\n\nИзоҳ: Мусулмонларнинг қибласи ҳижратгача Байтул-Мақдис эди. Қибла Макка шаҳридаги Каъба томонга ўзгаргандан кейин яҳудийлар, мушриклар ва мунофиқлар таъна тошини отдилар. Бунинг жавобига Аллоҳ таоло ҳамма томон Ўзининг қўлида, қиблани ўзгартирган бўлса, бу Унинг иши деб билиш зарурлигини баён қилмоқда.\n\n143. Шунингдек, сизларни (мусулмонларни бошқа) одамларга (умматларга) гувоҳ бўлишингиз ва Пайғмбарнинг сизларга гувоҳ бўлиши учун ўрта уммат қилиб қўйдик. Сиз илгари қараган қиблани Биз фақат орқага қайтиб кетаётганлар ичида ким пайғмбарга эргашар экан, деб қилдик (қайта тикладик). Албатта, бу (ўз қибласини ўзгартириш) Аллоҳ ҳидоят этган кишилардан ўзгалар учун оғир ишдир. Аллоҳ имонларингизни (Байтул-Мақдисга қараб ўқиган олдинги намозларингиз ажрини) зое кеткизмас. Албатта, Аллоҳ одамларга меҳрибон ва раҳмлидир.\n\nИзоҳ: Ўрта уммат - умматларнинг яхшиси демакдир. Зеро, «Ҳар бир нарсада ўрта ҳоллик яхшидир» деган ҳикматли сўзга ҳеч ким эътироз билдирган эмас. Яна бир маъноси - қиблаларингни Ер куррасининг ўрта қисмида қилганимдек, ўзларингни ҳам ўртаҳол уммат қилдим. Яъни, яҳудийлардек Марямни зинокорга ҳам чиқармайдиган, насронийлардек Исони Аллоҳнинг ўғли деб илоҳийлаштирмайдиган ўрта, адолат мақомида бўлурсизлар. Яна бошқача таъвиллар ҳам бор. Бошқа одамларга, яъни умматларга гувоҳ бўлишингиз, деган оятнинг таъвили шуким, қиёмат куни бошқа пайғмбарларнинг умматлари ўз пайғмбарларини тан олмасдан: «Бизга Аллоҳни танитмаган, буйруқларини етказмаган», - деб даъво қилар эканлар. Шунда Аллоҳ таоло Муҳаммад (а. с.) умматидан сўраганда: «Биз гувоҳлик берурмизки, ўтган ҳамма пайғмбарлар Аллоҳнинг буйруқларини ўз умматларига мукаммал етказганлар», - дер эканлар. «Сизлар буни қаердан билурсизлар?» - дейилганда, улар: «Бизга Пайғмбаримиз Муҳаммад (а. с.) Қуръон орқали етказганлар» - деб Расулуллоҳни гувоҳ қилиб кўрсатар эканлар. Оят мазмуни шу таъвилни тақозо этади.\n\nИзоҳ(а): Аллоҳ таолонинг қиблани ўзгартириши сабабларидан бири - чин мўминларни синаш эканлиги баён қилинмоқда. Зеро, шу воқеадан кейин кўп мунофиқлар асл қиёфаларини кўрсатиб, диндан қайтиб кетдилар. Пайғмбарга эргашиб, унинг юзланган қибласига ҳеч иккиланмай ўгирилганларнинг чин мусулмон эканлиги аён бўлди. Қиблани қайта тикладик, деб изоҳ берилишининг боиси, Пайғмбаримиз Муҳаммад (а. с.) Маккада дастлаб Каъбага қараб намоз ўқир эдилар. Мадинага ҳижрат қилган биринчи кунларида Байтул-Мақдис томонига қараб ўқишга буюрилдилар. Бундан яҳудийлар мамнун бўлиб юрдилар. Сўнгра қибла яна Каъбага кўчирилди. Бу Аллоҳнинг иродаси билан бўлгач, ҳақиқий мўминлар эътироф этдилар, мунофиқлар эса фош қилиндилар.\n\n144. Гоҳо юзингизни (ваҳий кутиб) осмон бўйлаб ўгириб туришингизни кўраяпмиз. (Хотиржам бўлинг,) Сизни ўзингиз рози бўладиган қибла (Каъба)га (юз) ўгиртирамиз. Юзингизни Масжиди Ҳаром (Каъба) томонга буринг! (Эй, мўминлар, сизлар ҳам) қаерда бўлсангизлар, юзларингизни ўша тарафга бурингиз! Аҳли китоблар бу - Парвардигорларидан (келган) ҳақиқат (илоҳий фармон) эканини яхши биладилар. Аллоҳ уларнинг қилмишларидан ғофил эмасдир.\n\n145. Қасамки, агар Сиз аҳли китобларга ҳар қандай ҳужжат келтирсангиз ҳам, улар қиблангизга эргашмайдилар. Сиз ҳам уларнинг қиблаларига эргашувчи эмассиз. Улар (яҳудийлар ва насронийлар) бир- бирларининг қиблаларига тобе эмаслар. Бордию, Сизга келган илм (ваҳий)дан кейин ҳам уларнинг хоҳишларига эргашиб кетсангиз, у ҳолда, албатта, Сиз золимлардандирсиз.\n \n146. Биз китоб берган ўша (золим) кимсалар уни (Муҳаммадни) худди ўз фарзандларини танигандек танийдилар ва улардан бир гуруҳи била туриб, (китобларидаги) ҳақиқатни сир тутадилар.\n\n147. Ҳақиқат бу - Раббингиздан (бўлганидир). Бас, (Сиз) шубҳаланувчилардан бўлманг!\n\n148. Ҳар бир (диндор) учун ўзи юзланадиган тарафи (қибласи) бор. Бас, хайрли ишларда ўзиб кетингиз! Қаерда бўлмангиз, Аллоҳ ҳаммангизни (маҳшаргоҳга) келтиради. Албатта, Аллоҳ ҳар нарсага қодирдир.\n\n149. Қайси жойдан (сафарга) чиқсангиз ҳам, (намозда) юзингизни Масжиди Ҳаром (Каъба томон)га ўгиринг! Ушбу (буйруқ) Парвардигорингиз томонидан (айтилган) ҳақиқатдир. Аллоҳ қилаётган ишларингиздан ғофил эмасдир.\n\n150. Қайси жойдан (йўлга) чиқсангиз, юзингизни (намозда) Масжиди Ҳаром томонга ўгиринг! (Эй, мўминлар) қаерда бўлсангизлар, юзларингизни ўша (Каъба) томонга ўгирингизлар! Токи ғаразли одамларда сизларга қарши ҳужжат бўлмасин. Магар, улар ичида золимлари (ҳам) борки, сизлар улардан қўрқмангиз, балки Мендан қўрқингиз. Бу сизларга неъматларимни (янада) мукаммал қилиб беришим ва ҳидоят йўлини топиб олишларинг учундир.\n\n151. Шунингдек, сизларга ўзингиздан бўлмиш бир пайғамбар юбордикки, у сизларга оятларимизни ўқиб беради, сизларни (ширк ва гуноҳлардан) поклайди, сизларга Китоб (Қуръон) ва Ҳикмат (Ҳадис)ни таълим беради ва билмаганларингизни билдиради.\n\n152. Бас, Мени ёд этингиз, Мен ҳам сизларни ёд этурман. Менга шукр қилингиз, ношукрчилик қилмангиз!\n\n153. Эй, имон келтирганлар! сабр ва намоз (ўқиш) билан (Мендан) ёрдам сўрангизлар! Албатта, Аллоҳ сабр қилувчилар билан биргадир.\n\n154. Аллоҳ йўлида қатл этиладиган (шаҳид)лар ҳақида: «(Улар) ўликдирлар», - демангиз! Йўқ, (улар) тирикдирлар, лекин сизлар (буни) сезмайсизлар.\n\n155. Сизларни бироз хавф, очлик билан, молу жон ва мевалар (ҳосили)ни камайтириш йўли билан синагаймиз. (Шундай ҳолатларда) сабр қилувчиларга хушхабар беринг (эй, Муҳаммад)!\n\n156. Уларга мусибат етганда: «Албатта, биз Аллоҳнинг мулкимиз ва албатта, биз Унинг сари қайтувчилармиз», - дейдилар.\n\n157. Айнан ўшаларга Парвардигорлари томонидан салавот (мағфират) ва раҳмат бордир ва айнан улар, ҳидоят топувчилардир.\n\n158. Албатта, Сафо ва Марва (тепаликлари) Аллоҳнинг шиорларидандир. * Бас, ким ҳаж ёки умра қилганида у иккисини тавоф этса, унга гуноҳ йўқдир. Ўз ихтиёри билан бирор хайрли иш (нафл ҳаж ёки умра) қилса, албатта, Аллоҳ шукрни қабул этувчи ва доно зотдир.\n\nИзоҳ: Сафо билан Марва тепаликлари қадимдан тавоф қилинар эди. Лекин бу тавоф жоҳилият ақидасига мувофиқ равишда ширк аралаш адо қилинар эди. Ислом дини бўйича мусулмонлар ҳаж пайтида бу икки тепалик ўртасида юриб саъй қилишга буюрилганда, улар гуноҳкор бўлиб қолмасмиканмиз, деб, иккиланиб турганларида, шу оят нозил бўлиб, Ислом шариати бўйича саъй қилиш жорий қилинди.\n\n159. Биз нозил қилган оятлар ва ҳидоятдан иборат нарсаларни (Муҳаммаднинг ҳақ пайғамбар эканини) одамларга Китоб (Таврот)да аниқ қилиб берганимиздан кейин (уни) сир тутганларни, шубҳасиз, Аллоҳ лаънатлагай ва уларни лаънатловчилар (фаришталар ва мўминлар) ҳам лаънатлагайлар.\n\n160. Илло, қайсилари тавба қилиб, хатоларини тузатиб, (ҳақиқатни) баён қилсалар, уларнинг тавбаларини қабул этурман. Мен - тавбаларни қабул этувчи, раҳмли зотдирман.\n\n161. Куфрда бўлиб, кофирлик ҳолида ўлиб кетганларга барчанинг - Аллоҳнинг, фаришталар ва одамларнинг лаънатлари бўлгай.\n\n162. У ерда (дўзахда) абадий қолурлар, азоблари енгиллаштирилмас ва (жазо ҳам) кечиктирилмас\n\n163. Илоҳингиз ягона илоҳдир. Ундан ўзга илоҳ йўқдир. (У) меҳрибон ва раҳмлидир\n\n164. Албатта, осмонлар ва Ернинг яратилишида, кеча ва кундузнинг алмашиб туришида, одамлар учун фойдали нарсалар ортилган кемаларнинг денгизда сузишида, Аллоҳ осмондан тушириб, у сабабли «ўлик» ерни тирилтирган сувда, турли жонзотларни унда (ерда) тарқатиб қўйишида, шамолларни (турли томонга) йўналтиришида ва осмон билан Ер орасидаги итоатли булутда ақлни ишлатадиган кишилар учун аломатлар (Аллоҳнинг қудратига далиллар) бордир.\n \n165. Одамлар орасида шундай кимсалар борки, улар Аллоҳдан ўзга (сохта маъбуда)ларни Унга тенг билиб, Аллоҳни севгандек уларни севадилар. Имон келтирганларнинг Аллоҳга бўлган муҳаббатлари эса (уларникидан) кучлироқдир. Золимлар (қиёматда) азобни кўрганларида бутун куч-қудрат Аллоҳга хос эканини ва Аллоҳнинг азоби (ўта) қаттиқлигини билсалар эди!\n\n166. (Қиёмат куни) азобни кўриб пешволар ўз эргашувчиларидан тонадилар ва (уларни бирлаштириб турувчи) алоқалар узилади.\n\n167. Эргашганлар: «Қани эди бир бор (дунёга) қайтиш мумкин бўлса-ю, улар биздан тонганларидек, биз ҳам улардан тонсак»,- дейдилар. Шундай қилиб, Аллоҳ таоло уларнинг қилмишларини ўзларига ҳасрат қилиб кўрсатади. Улар дўзахдан чиқувчи эмаслар.\n\n168. Эй, одамлар, ердаги ҳалол-пок нарсалардан енглар ва шайтоннинг изларидан эргашманглар! Албатта, у сизларнинг аниқ душманингиздир.\n\n169. У сизларни фақатгина ёмонлик ва бузуқликка ва Аллоҳ шаънига билмаган нарсаларингизни гапиришга буюради.\n\n170. Уларга (мушрикларга): «Аллоҳ нозил этган (оятлар)га эргашинглар!» - дейилса, улар: «Йўқ, биз ота- боболаримизни не узра топган бўлсак, ўшанга эргашамиз», - дейдилар. Ота-боболари гарчи ҳеч нарсага ақллари етмайдиган ва тўғри йўлдан юрмайдиган бўлсалар-чи?!\n\n171. (Ҳақиқатан ҳам) куфр йўлидаги кимсалар (ваҳийдан таъсирланмасликда) худди ҳайвонларга қичқираётган кишининг овозидан ва ҳайқириғидан ўзга нарсани эшитмаётгани кабидир. (Улар) кар, соқов ва кўрдирларки, (гапни) англамайдилар.\n\nИзоҳ: Ҳайвонларга ҳар қанча гапирилса ҳам фақат овоздан бошқа нарсани англамаганлари каби бетавфиқ кишилар ҳам фойдали гапларни тинглаб, англаш ўрнига ночорликдан эшитиб қўя қоладилар.\n\n172. Эй, имон келтирганлар, Аллоҳгагина ибодат қилувчи бўлсангиз, сизларга Биз ризқ қилиб берган покиза нарсалардан енглар ва Унга шукр қилингизлар!\n\n173. У сизларга ўлимтик, қон, чўчқа гўшти ва Аллоҳдан ўзгага атаб сўйилган нарсаларни (қатъий) ҳаром қилди. Аммо, зулмкор ва тажовузкор бўлмасдан, заруратан (танглик юзасидан) истеъмол қилса, унинг гуноҳи йўқдир. Дарҳақиқат, Аллоҳ кечиримли ва раҳмлидир.\n\nИзоҳ: Ҳаром қилинган нарсаларни зарурат тақозоси билан жонни сақлаб қолгудек миқдорда истеъмол қилишга шариат рухсат беради.\n\n174. Аллоҳ нозил қилган Китоб (Таврот)даги нарсани (Муҳаммад васфини) сир тутадиган ва уни озгина баҳога сотадиганлар, албатта, ўз қоринларига олов еган бўлурлар. Аллоҳ қиёмат кунида улар билан сўзлашмайди ва уларни (гуноҳларидан) покламайди. Уларга аламли азоб (берилур).\n\n175. Ҳидоят ўрнига залолатни, мағфират ўрнига азобни сотиб олган кимсалар ана ўшалардир. Бас, дўзах (азоби)га бунча ҳам «тоқатли» бўлмасалар!\n\nИзоҳ: Бу ибора уларга истеҳзо шаклида айтилмоқда. Зеро, дўзах азобига тоқат қила оладиган жонзот бўлиши мумкин эмас. Залолат билан азобни ихтиёр этганлар охират азобини ўйлаб қўйсинлар, деб танбеҳ берилмоқда.\n\n176. Бу (жазо) - Аллоҳ Китоб (Таврот)ни ҳақиқатан нозил қилгани ва бу Китоб хусусида ихтилоф қилувчилар (ҳақиқатдан) жуда ҳам узоқда бўлганлари учундир.\n\n177. Юзларингизни Машриқ ва Мағриб томонларига буриб, (ибодат қилишингизнинг ўзи тўла) яхшилик эмас, балки Аллоҳга, охират кунига, фаришталарга, китобларга, пайғамбарларга имон келтирган, ўзи яхши кўрган молидан қариндошларига, етимларга, мискинларга, йўловчига, тиланчиларга ва қулларни озод қилиш йўлида берадиган, намозни тўкис адо этиб, закотни тўлаб юрадиган киши ва келишилган аҳдларига вафо қилувчилар, шунингдек, оғир-енгил кунларда ва жанг пайтида сабр қилувчилар яхши кишилардир. Айнан ўшалар (имонларида) содиқдирлар ва айнан ўшалар тақводордирлар.\n\n178. Эй, имон келтирганлар! Сизларга ўлдирилган кишилар учун қасос олиш фарз қилинди: озод киши муқобилига озод кишидан, қул учун қулдан, аёл киши учун аёлдан. Биродари томонидан авф этилса (хун тўлашга рози бўлинса), у ҳолда яхшилик билан бўйин суниш ва хунини яхшилаб тўлаш (зарурдир). Бу (ҳукм) Раббингиз томонидан енгиллик ва марҳаматдир. Бас, кимки шундан кейин ҳам ҳаддидан ошса, унга аламли азоб (берилур).\n\nИзоҳ: Яъни шу енгиллик ва илоҳий марҳаматлардан кейин ҳам, қотилдан, бошқалардан ўч олса ёки хун олгандан кейин ҳам қасос олса, охират азобига маҳкумдир.\n \n179. Сизлар учун қасосда ҳаёт бор, эй, ақл эгалари! (Бу билан) шояд (жиноятлардан) сақлансангизлар.\n\nИзоҳ: Қасос шариат кўрсатмаларига мувофиқ равишда ижро этилса, кўпчиликнинг қони ноҳақ тўкилишдан сақланиб қолиши назарда тутилмоқда. Зеро, қасос адолатга асосланади. Акс ҳолда, бир инсон қони эвазига икки томондан ҳам бегуноҳ одамлар қурбон бўлиб кетиши мумкин.\n\n180. Қайси бирингизга ўлим ҳозир бўлса (яқинлашса) ва (ўзидан кейин) бирор яхшилик (бойлик) қолдираётган бўлса, ота-она ва қариндошларига маълум миқдорда васият қилишлик битилди (фарз қилинди). Бу тақволи кишилар зиммасидаги бурчдир.\n\nИзоҳ: Бу оятдаги васият қилишнинг фарзлиги мерос ояти нозил бўлгач, бекор қилинган.\n\n181. Кимки уни (васиятни) эшитганидан кейин ўзгартирса, гуноҳи фақат ўзгартирганларга бўлур. Албатта, Аллоҳ эшитувчи ва доно зотдир.\n\n182. Аммо, кимки васият қилувчи томонидан бирор хатолик ёки гуноҳ содир бўлишидан қўрқиб, (васиятни ўзгартириб бўлса ҳам) ораларини ислоҳ қилиб қўйса, унга гуноҳ йўқ. Албатта, Аллоҳ кечирувчи ва раҳмлидир.\n\n183. Эй, имон келтирганлар, тақволи бўлишларингиз учун сизлардан олдинги (уммат)ларга фарз қилингани каби сизларга ҳам рўза тутиш фарз қилинди,\n\n184. саноқли кунларда. Бас, сизлардан кимки бемор ёки сафарда бўлса, саноғи бошқа кунлардандир. Мадори етмайдиганлар зиммасида бир мискин кимсанинг (бир кунлик) таоми фидядир. Кимки ихтиёрий равишда зиёда хайр қилса (лозим бўлганидан ортиқ фидя берса), ўзига яхши. Агар билсангиз, рўза тутишингиз (фидя бериб тутмаганингиздан) яхшироқдир.\n\nИзоҳ: Саноқли кунлар - бу Рамазон ойи кунларидир. Саноқли сўзи оз миқдорга, саноқсиз сўзи эса кўпга нисбатан ишлатилади. Рамазоннинг 30 куни қолган ўн бир ойга нисбатан озлиги учун саноқли кунлар деб ифода этилган. Изоҳ (а): Рўза тутиш ёки тутмасдан фидясини тўлаш ихтиёрий бўлган. Лекин бу ҳукм ҳам кейинроқ бошқа оят нозил бўлиши билан бекор қилинган. Яъни, Рамазон ойида ҳозир бўлган узрсиз кишига рўза тутиш фарзи айнга айланган. Узрли ҳолатлар бундан мустасно.\n\n185. Рамазон ойи - одамлар учун ҳидоят (манбаи) ва тўғри йўл ҳамда ажрим этувчи ҳужжатлардан иборат Қуръон нозил қилинган ойдир. Бас, сизлардан ким бу ойда ҳозир бўлса, рўзасини тутсин. Кимки бемор ёки сафарда бўлса, (тута олмаган кунлар) саноғи бошқа кунлардандир. Аллоҳ сизларга енгилликни истайди, оғирликни хоҳламайди. Бу - ҳисобни тўлдиришингиз ҳамда ҳидоятга бошлагани учун Аллоҳга такбир (ҳамду сано) айтишларингиз ва шукр қилишларингиз учундир.\n\nИзоҳ: Ажрим этувчи деганда, ҳақиқат билан сохталик, яхшилик билан ёмонлик, савоб билан гуноҳ ўртасидаги фарқни белгилаб берувчи деб тушуниш керак.\n\n186. Сиздан (эй, Муҳаммад), бандаларим Менинг ҳаққимда сўрасалар, (айтинг) Мен уларга яқинман. Менга илтижо қилувчининг дуосини ижобат этурман. Бас, улар ҳам Мени (даъватларимни) ижобат (қабул) этиб, Менга имон келтирсинлар, шояд (шунда) тўғри йўлга тушиб кетсалар.\n\n187. Сизларга рўза кечасида хотинларингиз билан қовушиш ҳалол қилинди. Улар сизлар учун либос, сизлар улар учун либосдирсизлар. Сизларнинг ўзингизга хиёнат қилаётганингизни Аллоҳ билди ва тавбаларингизни қабул қилиб, сизларни авф этди. Энди, улар билан (рўза кечаларида бемалол) қовушиб, сизлар учун Аллоҳ ёзган (тақдир этган) нарсани (фарзандни) умид этаверингизлар. Шунингдек, тонггача, яъни, оқ ипни қора ипдан ажратса бўладиган вақтгача еб-ичаверинглар. Сўнг, рўзани кечгача (қуёш ботгунча) мукаммал тутингизлар! Масжидларда эътикофда бўлган пайтларингизда (кечалари ҳам) улар (хотинлар) билан қўшилмангизлар! Булар (айтилган ҳукмлар) Аллоҳнинг чегараларидир. Бас, уларга яқинлашмангиз. Одамлар (ман этилган ишлардан) сақланишлари учун Аллоҳ ўз оятларини мана шундай аниқ баён қилади.\n\nИзоҳ: Бу оят нозил бўлгунга қадар Рамазон ойида, ҳатто кечалари ҳам эр-хотиннинг жинсий алоқа қилишлари ман этилган эди. Изоҳ (а): Масжидда эътикоф нияти билан ўтирган рўзадорга бир неча ишлар ман этилади. Жумладан ҳожат тақозо қилмаганда ташқарига чиқиш, савдогарлик қилиш (молни келтирмасдан савдо қилиши мумкин), сукут сақлаш, беҳуда гапириш, жинсий алоқа қилиш кабилар. Аёл киши ўз уйида эътикоф ўтириши мумкин. Эътикофнинг энг оз муддати бир кундир.\n \n188. Мол(-мулк)ларингизни ўрталарингизда ботил (йўллар) билан емангиз! Шунингдек, била туриб, одамларнинг ҳақларидан бир қисмини гуноҳ йўл билан ейиш (ўзлаштириш) мақсадида уни ҳокимларга ҳавола қилмангиз.\n\nИзоҳ: Ҳадиси шарифда ҳам айтилган: «Мен ҳам бир инсонман. Менинг ҳузуримга ҳақ талашиб, даъво билан келиб турасизлар. Сўзга усталик қилиб, ноҳақлик билан ўзгалар ҳақини ўзлаштириб олсангиз, билиб қўйингки, ўша нарса дўзахнинг бир чўғидир. Хоҳлаган уни олсин, хоҳламаган олмасин». (ал-Бухорий ва Муслим ривоятлари)\n\n189. Сиздан (эй, Муҳаммад), ҳилоллар (янги ойлар) ҳақида сўрайдилар. «Улар одамларга (йил ҳисоби) ва ҳаж учун вақт ўлчовларидир», -деб айтинг. Уйларга орқа томондан киришингиз яхшилик эмас, балки яхшилик - кишининг тақвоси (билан ўлчанур). Уйларга эшикларидан кирингиз ва Аллоҳдан қўрқингиз! Шояд (шунда) толе топсангизлар.\n\nИзоҳ: Улар ойларнинг моҳияти, шакл ва шамоили, сифатлари ҳақида сўраб, Расулуллоҳ илмини синамоқчи бўлдилар. Лекин Аллоҳ таоло уларга ойларнинг вазифа ва фойдалари тўғрисида хабар беришни буюрди. Дарҳақиқат, шариат аҳкомларида кўпинча шакл-шамоил эмас, балки мақсад ва ғояга эътибор бериш тавсия этилади. Масалан, нима учун бир кеча ва кундузда айнан беш вақт намоз ўқиш фарз қилинди, деб сўраш ўрнига намоз ўқишдан ҳосил бўладиган натижа ва савоблар ҳақида билим олишга интилиш ўринлироқдир. «Нега айнан Рамазон ойида рўза тутилади? Нега закот қирқдан бир миқдорда берилади?» каби савол берувчилар, одатда, ўзлари билган илмига амал қилмайдиган ихлоссиз кишилар бўлади.\n\n190. Сизларга қарши жанг қилувчилар билан Аллоҳ йўлида жанг қилингиз, (лекин) ҳаддан ошмангиз! Зеро, Аллоҳ ҳаддан ошувчиларни ёқтирмайди.\n\nИзоҳ: Ислом динида адолат мезонига ҳатто ёв билан жанг қилиш жараёнида ҳам риоя қилинади. Аллоҳ таоло ҳар қандай вазиятда ҳам ҳаддан ошмасликка буюради. Бу ҳамма учун жуда ибратли танбеҳдир.\n\n191. Уларни (мушрикларни) қаерда топсангиз, ўлдирингиз ва сизларни чиқарган жойдан (Маккадан) уларни чиқарингиз! Фитна қотилликдан ҳам ашаддийроқдир. Улар бошламагунча, Масжиди Ҳаромда улар билан урушмангиз. Агар урушни (Ҳарамда) бошласалар, у ҳолда уларни ўлдирингиз! Кофирларнинг жазоси шундайдир.\n\n192. Агар (ширк ва тажовузкорликдан) қайтсалар, бас, албатта, Аллоҳ кечирувчи ва раҳмлидир.\n\n193. Фитна босилиб, бутун дин Аллоҳ учун бўлгунга қадар улар билан урушингиз! Агар тинсалар, у ҳолда золимлардан бошқага адоват қилишлик (Исломда) йўқ.\n\n194. (Уруш) ман этилган ой - (уруш) ман этилган ой эвазигадир (уруш очсалар, сизлар ҳам шу ойда уруш очаверингизлар), (топталган) ҳурматлар (жазоси) - қасосдир. Ким сизларга тажовуз қилса, сизлар ҳам ўша меъёрда тажовуз қилинг! Аллоҳга тақво қилингиз ва билингизки, албатта, Аллоҳ тақводорлар билан биргадир.\n\nИзоҳ: Уруш ман этилган ҳурматли ой - Зул-қаъда ойи. Бу оятнинг бошқача тафсири ҳам мавжуд. Яъни, «Ҳижратнинг олтинчи йили ҳурматли ойда умра учун борганларингизда, Макка мушриклари йўлларингизни тўсиб, умрага келаси йили келинглар, деганларидан сўнг, еттинчи йили келиб, ҳурматли ойда умрани адо этишларингизда фарқ йўқдир».\n\n195. Аллоҳ йўлида (бойликларингиздан) сарфлангиз ва ўз қўлларингиз (бахиллик қилиш) билан ўзларингизни ҳалокатга ташламангиз! (Барча ишларни) чиройли қилингиз. Албатта, Аллоҳ чиройли (иш) қилувчиларни яхши кўради.\n\nИзоҳ: Бу оятнинг аввалида бахиллик қилиш ҳалокатга сабаб бўлиши уқтирилган бўлса, охирида эҳсон қилувчи сахий кишиларнинг Аллоҳга маҳбуб эканлиги айтилмоқда.\n\n196. Ҳаж ва умрани Аллоҳ учун мукаммал адо этинг! Агар (касаллик ёки қароқчилар туфайли) йўлингиз тўсилиб қолса, қурбингиз етган бирор (бўталоқ, сигир, қўй каби) жонлиқ сўйинг. (Ўша) қурбонлик ўз жойига етиб бормагунича, бошларингизни (сочингизни) қирманг! Сизлардан кимдир (ҳажда) касал бўлса ёки бошидан (бит ёки бирор дарддан) азият чекса (сочини олдинроқ олдириши ёки қисқартириши мумкин), бу билан у рўза ёки садақа ёхуд қурбонлик билан фидя (эваз) тўлайди.\n \nҚачонки, (монеъликлардан) хотиржам бўлсангиз, сўнг (ҳаж вақтигача) кимки умра қилиб таматтуъ қилса (эҳромдан вақтинча чиқиб олса), муяссар бўлган қурбонликни қилсин! Ким (бунга имконият) топа олмаса, уч кун ҳажда, етти кун қайтганларингиздан кейин рўза (тутсин!) Ўша роса ўн кундир. Бу (ҳукмлар) оиласи\n\n(яшаш жойи) Масжиди Ҳаромда бўлмаганлар учундир. Аллоҳдан қўрқингиз ва билингизки, Аллоҳ азоби шиддатли зотдир.\n\n197. Ҳаж (мавсуми учун) маълум ойлар (белгиланган). Бас, ким шу ойларда ҳажни ўзига фарз қилса (ҳажни ният қилса), ҳаж давомида аёлга яқинлашиши, гуноҳ ишлар ва жанжал (каби ишларга рухсат) йўқ. Ҳар қандай яхши (савобли) иш қилсангиз, албатта, уни Аллоҳ билади. (Ҳаж сафарига) озуқа олиб чиқинг. Энг яхши озуқа тақводир. Тақвони Менга қилингиз (Мендан қўрқингиз), эй, оқиллар!\n\n198. Раббингиздан (ҳаж мавсумида тижорат билан) фазл тилашингизда сизларга (ҳеч қандай) гуноҳ йўқдир. Арафотдан тушганингизда, Машъари Ҳаромда (Муздалифада) Аллоҳни (талбия, таҳлил, такбир, сано билан) зикр этинг! У сизларни - гарчи илгари адашганлардан бўлсангиз-да - ҳақ йўлга ҳидоят қилгани каби, сизлар ҳам Уни ёд этингиз!.\n\n199. Сўнгра одамлар тушган ердан (Арафотдан) тушингизлар ва Аллоҳдан мағфират сўрангизлар. Албатта, Аллоҳ кечиримли ва раҳмлидир.\n\nИзоҳ: Бу ердаги буйруқ Макка аҳлига қаратилган, зеро, улар одатда, Арафотда тўхтаб ўтмасдан Муздалифа деган яқинроқ жойдан қайтар эдилар.\n\n200. (Ҳажга оид) ибодатларингиздан фориғ бўлганларингиздан кейин Аллоҳни гўё ота-боболарингизни (мадҳиялар билан) ёд этганларингиздек, балки ундан ҳам зиёдроқ ёд этингиз! Одамлар орасида шундай кимса ҳам бўладики, у: «Эй, Раббимиз, бизга шу дунёда бергин», - дейди. Ваҳоланки, унга охиратда насиба йўқдир.\n\n201. Яна шундайлари ҳам борки, улар: «Эй, Раббимиз, бизга бу дунёда ҳам яхшилик ато этгин, охиратда ҳам яхшилик (ато этгин) ва бизни дўзах азобидан асрагин», - дейдилар.\n\n202. Айнан ўшаларга қилган ишларидан насиба (савоб) бордир. Аллоҳ тез ҳисоб (китоб) қилувчидир.\n\n203. Саноқли (маълум) кунларда Аллоҳни (кўпроқ) зикр қилингиз!* Кимки икки кунда шошилса (ҳаж ишларини тугатиб кетса), унга гуноҳ йўқ. Ким (учинчи кунгача) кечикса, унга ҳам гуноҳ йўқдир, башарти тақволи бўлса. Аллоҳдан қўрқингиз ва билингизки, сизлар, албатта, Унинг ҳузурига (қиёматда) тўпланурсизлар.\n\nИзоҳ: Саноқли кунлар - ташриқ кунлари. Улар ҳанафий мазҳаби бўйича Зул-ҳижжа ойининг 10,11,12 кунлари, шофеъий мазҳабида эса 11,12,13 кунларидир.\n\n204. Одамлар орасида шундай кимсалар борки, дунё ҳаёти тўғрисидаги гапи Сизга қизиқарли бўлади. Дилидаги «имони»га Аллоҳни гувоҳ қилади, ваҳоланки, ўзи (Исломга) душманларнинг ашаддийсидир.\n\n205. (Олдингиздан) кетганида ерда фитна-фасод, экин ва наслни ҳалок қилиш ишлари билан юради. Аллоҳ эса фасодни (бузғунчиликни) ёқтирмайди.\n\n206. Унга «Аллоҳдан қўрққин» дейилса, ғурури уни гуноҳ ишларга ундайди. Унга фақат жаҳаннам бас келур. Нақадар мудҳиш жой у!\n\nИзоҳ: Бу оят мунофиқ Ахнас ибн Шариқ хусусида нозил бўлган. У Пайғамбар (а. с.)га ўзини содиқдек кўрсатиб, дилидаги ёвуз ғаразларини яширган пайтда, Аллоҳ таоло Ўз Расулини бундан огоҳ қилгани тўғрисида хабар бермоқда.\n\n207. Одамлар орасида Аллоҳнинг розилигини истаб, жонини берадигани ҳам бор. Аллоҳ бандаларга меҳрибондир.\n\n208. Эй, мўминлар, ёппасига итоатга киришингиз ва шайтоннинг изидан эргашмангиз! Албатта, у сизларга очиқ душмандир.\n\n209. Агар сизларга ҳужжатлар (оятлар) келгандан кейин ҳам янглишсангизлар, билингизки, албатта, Аллоҳ қудрат ва ҳикмат соҳибидир.\n\n210. Улар (ҳақни инкор этувчилар) балким, соябон булутлар остида Аллоҳ ва фаришталар келганда иш тугашини (қиёматни) кутаётгандирлар. Барча ишлар Аллоҳга оширилажак, албатта.\n\n211. Исроил авлодидан сўранг, уларга қанчалаб аниқ мўъжизалар берибмиз! Ким Аллоҳнинг неъмати келгандан кейин уни ўзгартирар (ношукрлик қилар) экан, албатта, Аллоҳнинг жазоси қаттиқдир.\n\n212. Куфр йўлидагиларга бу дунё зийнатли қилиб қўйилган. Улар имон келтирганлар устидан куладилар. Ҳолбуки, қиёмат куни тақволи бўлганлар улардан баланддирлар. Аллоҳ хоҳлаган кишиларга беҳисоб ризқ берур.\n \n213. Одамлар бир миллат (бир хил динда, яъни, Исломда) эдилар. Сўнг (улар бузилиб кетгач,) Аллоҳ ҳам хушхабар берувчи, ҳам огоҳлантирувчи пайғамбарларни юборди. Яна улар билан бирга одамлар орасида чиққан келишмовчиликларни ҳал этадиган ҳукмларни чиқарсин деб (илоҳий) Китоб ҳам нозил қилди. Ҳужжатлар (оятлар) келгандан кейин, шу китоб берилганларнинг ўзи ҳадларидан ошиб (ҳасад қилиб,) у тўғрида ихтилоф қилдилар. Лекин, Аллоҳ имон келтирганларни улар ихтилоф қилган нарсалар (ичи)дан Ўз изни билан ҳаққоний йўлга йўллади. Аллоҳ Ўзи хоҳлаган кишиларни ҳидоятга йўллайди.\n\nИзоҳ: Бу оятдаги «бир миллат» иборасига турли хил тафсирлар айтилган. Биринчиси - Идрис ва Нуҳ (а. с.)лар замонида одамлар бир хил кофир миллат эдилар. Иккинчиси - Иброҳим (а. с.) замонларида кўпчилик одамлар бир миллат, яъни Ислом динида эдилар. Яна бошқа тафсирда Одам (а. с.) даврида ҳамма мусулмон эди. Ўғли Қобил ўз биродари Ҳобилни ўлдиргандан кейин кофирлар сафи кўпая бошлаган.\n\n214. Ёки (эй, мўминлар,) сизлардан илгари ўтганларнинг куни (бошларингизга) келмай туриб, жаннатга (осонгина) кирамиз, деб ўйладингизми? Уларга бало ва мусибатлар келиб, шунчалик ларзага тушган эдиларки, ҳатто пайғамбар ва имонли кишилар: «Аллоҳнинг ёрдами қачон (келар экан)?» деганлар (бетоқат бўлишган). Аслида эса Аллоҳнинг ёрдами яқиндир.\n\n215. Сиздан (эй, Муҳаммад,) қандай эҳсон қилишни сўрайдилар. Айтинг: «Ниманики хайр-эҳсон қилсангизлар, ота-она, қариндошлар, етимлар, мискинлар ва мусофирларга қилингизлар! Ҳар қандай қилган эҳсонларингизни Аллоҳ билиб турувчидир».\n\n216. Сизларга (ёв билан) жанг қилиш фарз қилинди, ваҳоланки, у сизлар учун ёқимсиздир. Эҳтимол, сизлар ёқтирмаган нарса (аслида) ўзларингиз учун яхши, ёқтирган нарсаларингиз эса (аслида) ёмондир. Аллоҳ билур, сизлар эса билмассизлар.\n\n217. Сиздан «Шаҳри Ҳаром»да жанг қилиш (ҳукми) ҳақида сўрайдилар. Айтинг: «Унда жанг қилиш катта гуноҳдир. (Лекин, одамларни) Аллоҳ йўлидан қайтариш, Унга куфр келтириш ва (ҳожиларни) Масжиди Ҳаромдан тўсиш ҳамда аҳолисини қувиб чиқариш Аллоҳ наздида яна ҳам каттароқ гуноҳдир. Фитна қотилликдан ҳам каттароқ (гуноҳ)дир. Улар имкон топсалар, то динингиздан қайтармагунча, сизлар билан жанг қилаверадилар. Сизлардан кимда-ким ўз (Ислом) динидан қайтиб, кофир ҳолида ўлса, ундай кимсаларнинг қилган амаллари (тоат-ибодатлари) дунёю охиратда беҳуда кетар. Улар дўзах аҳлидирлар ва унда мангу қолурлар.\n\nИзоҳ: Шаҳри Ҳаром - ҳурматли ой. Яъни, Ражаб ойи. Расулуллоҳ бу ой кирмасдан туриб, Қурайш мушрикларидан иборат карвон йўлини пойлаб, ўч олиш учун бир гуруҳ аскарни юборган эдилар. Улар Ражаб ойи кириб қолганидан бехабар мушрикларга ҳужум қилиб, мағлубиятга учратганлар. Бу воқеадан кейин мушриклар таъна қилишиб: «Муҳаммад ҳурматли ойда жанг қилди. Аллоҳ ҳаром қилган нарсани ҳалол деб билди», - деганларида, Аллоҳ таоло мушрикларнинг қилмишлари мусулмонлар йўл қўйган бу камчиликдан баттар эканлигини баён қилмоқда.\n\n218. Имон келтирган, (ватанларидан) ҳижрат қилган ва Аллоҳ (тоати) йўлида жидду жаҳд қилган кишилар - айнан ўшалар Аллоҳнинг раҳматидан умид қилурлар. Аллоҳ (эса) кечирувчи ва раҳмлидир.\n\n219. Сиздан май (маст қилувчи ичимлик) ва қимор ҳақида сўрайдилар. Айтинг: «У иккисида катта гуноҳ ва одамлар учун (баъзи) фойдалар бор. Иккисининг гуноҳи фойдасидан каттароқдир». Сиздан яна нималарни эҳсон қилиш тўғрисида сўрайдилар. (Ўзингиздан) ортганини, деб жавоб беринг. Шундай қилиб, Аллоҳ сизларга ўз оятларини баён этади, шояд фикр юритсангизлар\n\nИзоҳ: Ароқнинг ман этилиши бирданига бир оят билан ҳал қилинмаган, балки тўрт босқич билан тақиқланган. Биринчи босқич Наҳл сурасининг 67-оятида хурмо ва узумдан олинадиган маст қилувчи ичимликларнинг ҳалоллиги ҳақида Маккада нозил қилинган. Сўнгра Умар ибн Хаттоб (р. а.) ва баъзи бошқа саҳобалар арақ ақл ва бойликни кетказувчи офат эканидан Пайғамбар (а. с.)га шикоят қилганларидан кейин Бақара сурасининг мазкур ояти ваҳий қилинган. Учинчи босқич - Абдураҳмон ибн Авф маст ҳолда имомлик қилганларида, оятни қўпол равишда бузиб қироат қилган. Шундан кейин Нисо сурасининг 43-оятида маст ҳолатда намозга яқинлашмаслик буюрилди.\n \nТўртинчи охирги босқич - Атбон ибн Молик деган саҳоба уйида меҳмондорчиликда маст бўлиб қолган меҳмонлар ўзаро уришиб, жанжаллашиб қолганлар. Шундан кейин Умар ибн Хаттоб (р. а.) Аллоҳга илтижо билан: «Эй, худойим, арақ тўғрисида қониқарли бир ҳукм нозил эт!» - деб дуо қилганларидан кейин Моида сурасининг 90-оятида арақ ичиш қатъий ман этилди. Изоҳ(а): Ўз эҳтиёжидан ортган бойликни эҳсон қилиб юбориш кўпчиликка қийин эканлигини эътиборга олиб, Аллоҳ таоло закот оятини нозил қилди. Шундан кейин бу оят ҳукми бекор бўлиб, бой одамларгина нисобга етган бойлигининг қирқдан бир қисмини закотга беришлари жорий этилди.\n\n220. дунё ва охират ҳақида. Сиздан, шунингдек, етимлар (ҳақлари) тўғрисида сўрайдилар. Айтинг: «Уларни ислоҳ қилиш яхшидир. Агар (молларингизга) уларнинг молларини қўшиб юборсаларингиз (зарари йўқ), зеро, улар (бамисоли) ўз биродарларингиздир. Аллоҳ бузғунчи билан ислоҳ этувчини (фарқини) билади. Агар Аллоҳ хоҳласа, сизларни қийинчиликка солиб қўйган бўлар эди. Албатта, Аллоҳ қудрат ва ҳикмат эгасидир.\n\nИзоҳ: Етимларнинг ҳаққини ноҳақ йўл билан ейиш ёки ўзлаштириш улкан гуноҳлардан ҳисобланиши оят ва ҳадисларда баён этилган. Нисо сурасининг 10-оятида бу хусусда қаттиқ ваид (таҳдид) бордир.\n\n221. Мушрика аёлларни, то имон келтирмагунларича, никоҳингизга олмангиз. Зеро, ҳур мушрика аёлдан кўра имонли чўри яхшироқдир, гарчи у (мушрика) сизларга ёқимли туюлса ҳам. Мушрик эркакларга ҳам, то имон келтирмагунларича, (мўмина қизларни) никоҳлаб бермангиз. Зеро, ҳур мушрикдан имонли қул яхшироқдир, гарчи у (мушрик) сизларга ёқимли туюлса ҳам. Улар (мушриклар) дўзахга чорлайдилар. Аллоҳ (эса) ўз изни билан жаннатга ва мағфиратга чорлайди ва эслатма олишлари учун одамларга ўз оятларини баён этади.\n\n222. Сиздан ҳайз тўғрисида сўрайдилар. Айтинг: «У (эр-хотин учун) азиятдир. Бас, ҳайз пайтида хотинларингиздан четланингиз ва то покланмагунларича, уларга яқинлашмангизлар! Покланганларидан кейин уларга Аллоҳ буюрган равишда келаверингизлар (қовушаверингизлар). Албатта, Аллоҳ чин тавба қилувчиларни ва обдон покланиб юрувчиларни севади».\n\n223. Хотинларингиз зироатгоҳингиздир. Бас, зироатгоҳингизга хоҳлаган жиҳатингиздан келаверингиз ва ўзингиз учун (савобли ишларни) тақдим этингиз. Аллоҳдан қўрқингиз ва билингизки, сиз У билан мулоқот қилувчидирсиз. Мўминларга (охират мукофотлари ҳақида) хушхабар беринг (эй, Муҳаммад)!\n\nИзоҳ: Бу ояти каримада Аллоҳ таоло аёлларни зироатгоҳга ўхшатади. Дарҳақиқат, экинзорларга қанақа уруғ экилса, ўша уруғ униб чиқади. Деҳқон ҳосил олиш учун ўз ерининг хоҳлаган томонидан келиб ишлов бериб, дон сепиб, кўчат ўтқазиб деҳқончилик қилаверганидек, эрлар ҳам ўз хотинларидан фарзанд орттириш мақсадида хоҳлаган шаклда яқинлик қилиши мумкин. Лекин 222-оятда айтилганидек, фақат Аллоҳ буюрган тарафдан келиш шартдир. Лекин бу дегани фақат олд томонидан дегани эмас, балки қайси томондан бўлса ҳам зироатгоҳ қасд қилиниши керак. Аллоҳ мулоқотда бўлишни эслатиш билан хотинга нисбатан Лут қавмининг қилиқларини қилмасликка ишорат қилинмоқда.\n\n224. Эзгу иш қилишингиз, тақвода бўлишингиз ва одамлар ўртасини ислоҳ этишингиз борасидаги қасамларингиз учун Аллоҳ (номи)ни кўндаланг қилавермангиз! Аллоҳ эшитувчи ва билувчидир.\n\n225. Аллоҳ сизларни (фақат тилингиз учида айтган) беҳуда қасамларингиз учун жавобгар қилмайди. Балки, дилларингиз касб этган нарса (қасамларингиз) учун жавобгар қилур. Аллоҳ кечиримли ва ҳалимдир.\n\n226. Хотинларидан қасам билан воз кечганлар учун тўрт ой муҳлат бор. Агар (шу муддат ичида) қайтсалар (жоиздир), зеро, Аллоҳ, албатта, кечиримли ва раҳмлидир.\n\n227. Бордию талоқ қилишга азму қарор қилган бўлсалар, (буни ҳам) Аллоҳ эшитувчи ва билувчидир.\n\nИзоҳ: Яъни, тўрт ойни ўтказиб юборсалар, ўз-ўзидан талоқ тушади. Тўрт ой ўтмай туриб яқинлик қилиб қўйсалар, тегишли каффорат (жарима) тўланади, лекин талоқ тушмайди.\n \n228. Талоқ қилинган аёллар ўзларига қараб, уч ҳайз муддати (ўтишини) кутиб ўтирадилар. Агар улар Аллоҳга ва охират кунига ишонсалар, бачадонларида Аллоҳ яратган нарса (ҳомила ёки ҳайз)ни яширишлари ҳалол эмас. Агар эрлари ислоҳни (оилани тиклашни) хоҳласалар, шу муддат ичида уларни қайтариб олишга ҳақлидирлар. Аёллар учун (белгиланган ҳуқуқлар) ўз меъёрида эркаклар (ҳуқуқи) билан тенгдир. Аёлларга нисбатан эркакларда бир даража (зиёдалик) бор. Аллоҳ қудрат ва ҳикмат эгасидир.\n\nИзоҳ: Бир ёки икки талоқ қўйган эрлар уч ҳайз муддати, яъни идда чиққунга қадар сўз ёки ҳаракат билан қайтсалар, никоҳни янгиламасдан турмушни давом эттиришлари мумкин. Аммо «боин» (қатъий) талоқ ёки уч талоқ қўйган бўлса, бунда икки масала бор. Биринчиси «боин» талоқда, яъни, талоқ лафзини ишлатмасдан «қўйдим», «менга ҳаромсан», «Кет, сен билан турмуш қилмайман» каби киноялар билан бир ёки икки талоқни ният қилган бўлса никоҳни янгилаб ярашиб олиш мумкин. Иккинчи масала - уч талоқ ёки ундан ортиқ қўйган бўлса, боин ёки рижъий бўлишидан қатъий назар, эр-хотин ўртасидаги шаръий никоҳ бекор бўлиб, бирга турмуш қуриш мумкин бўлмай қолади. Бундай тақдирда, албатта, шариат пешволарига мурожаат қилиб, маслаҳат олиш зарур бўлади. Изоҳ(а): Аёлларга нисбатан эркакларга жисмонан ва ҳуқуқ жиҳатидан устунлик берилган. Масалан, мерос олишда, гувоҳликда, имомликда, талоқ қўйишлик ва бошқаларда.\n\n229. Талоқ икки мартадир. Сўнгра (оилани) яхшилик билан сақлаш ёки чиройли суратда ажралиш (мумкин). Уларга (хотинларингизга) берган нарсалардан (маҳрларидан) бирор нарсани қайтариб олишларингиз сизларга ҳалол эмас, магар (эр-хотин) Аллоҳнинг (оила тўғрисидаги) буйруқларини бажара олмасликдан қўрқсалар (бу ундан мустасно). Агар уларнинг Аллоҳ буйруқларини бажара олмаслигидан қўрқсаларингиз (эридан талоқ олиш ниятида) эваз беришида (ва эрнинг шу эвазни олишида) эр-хотин учун гуноҳ йўқ. Бу Аллоҳнинг (белгилаб қўйган) ҳадларидир. Улардан тажовуз қилмангизлар! Ким Аллоҳнинг ҳадларидан тажовуз қилса, ана ўшалар золимлардир.\n\nИзоҳ: Бу эвазни шариат тилида «хулъ» дейилади. Эр ажралишни хоҳламаган тақдирда хотини талоқ сўраса, эваз ёки бадални тўлаб, эрни кўндириш шариатда жорий этилган.\n\n230. Агар уни (учинчи марта) талоқ қилса, (у аёл) то бошқа эр билан ниқоҳланмагунча (ва ундан ҳам талоқ олмагунча), унга ҳалол бўлмайди. Бас, агар (кейинги эр) уни талоқ қилса, (қаралади,) агар Аллоҳнинг буйруқларини бажара олишга ишонсалар, (аввалги эр билан) турмушга қайтишларида гуноҳ йўқдир. Булар Аллоҳнинг (белгилаб қўйган) ҳадларидир. Уларни англагувчи қавм (одамлар) учун баён қилур.\n\nИзоҳ: Бу ерда никоҳдан мурод ҳанафий мазҳаби бўйича никоҳдан кейин жинсий яқинлик, шофиий мазҳабида эса никоҳнинг ўзи кифоя.\n\n231. Хотинларни талоқ қилганларингизда (идда) муддатига етсалар, бас, уларни яхшилик билан олиб қолингиз ёки яхшилик билан жавобларини берингиз. Уларга зулм қилиб, зарарлантириш ниятида ушлаб турманг! Ким шундай қилса, демак, ўзига зулм қилибди. Аллоҳнинг оятларини ҳазил билмангиз! Аллоҳнинг сизларга берган неъматини ва сизларга насиҳат сифатида нозил қилган Китоб ва ҳикматни ёдингизда тутингиз, Аллоҳдан қўрқингиз ва билингизки, албатта, Аллоҳ ҳамма нарсани билувчидир.\n\nИзоҳ: Бу ердаги ҳикматдан мурод Расулуллоҳнинг суннат (ҳадис)ларидир.\n\n232. Хотинларни талоқ қилганларингизда (идда) муддатига етган бўлсалар, (эй, ота-она ва қариндошлари), улар ўзаро яхшиликча келишиб олган бўлсалар, эрларига (қайта) никоҳланишларида уларга тазйиқ ўтказмангизлар! Сизлардан кимки Аллоҳга ва охират кунига имон келтирган бўлса, (бу гаплар Унга) насиҳат сифатида айтилади. Бу (ҳукм) сизлар учун энг беғубор ва пок (ҳукм)дир. Аллоҳ билур, сизлар эса билмассизлар.\n\n233. Оналар болаларини тўла икки йил эмизадилар. (Бу ҳукм) эмизишни камолига етказишни истовчилар учундир. Уларни (оналарни) меъёрида озиқлантириш ва кийинтириш отанинг (эрнинг) зиммасидадир. Ҳеч кимга тоқатидан ортиқ (масъулият) юкланмайди. Болалари туфайли ота ҳам, она ҳам зарар кўрмасин! Меросхўрнинг зиммасида ҳам худди шундай (масъулият) бор.\n \n* Агар ота-она ўзаро келишиб, маслаҳат билан (болани сутдан) ажратмоқчи бўлсалар, гуноҳкор бўлмайдилар. Агар болаларингизни (бегона аёлга) эмиздирмоқчи бўлсангиз, ҳаққини меъёрида тўлаб турсангиз, гуноҳкор бўлмайсиз. Аллоҳдан қўрқингиз ва билингизким, албатта, Аллоҳ қилаётган ишларингизни кўриб турувчидир.\n\nИзоҳ: Яъни, маҳрам саналмиш меросхўрлар зиммасига марҳумнинг етим болалари ва хотинларининг ҳам нафақаси тушади.\n\n234. Сизлардан вафот этиб хотинларини (бева) қолдирган бўлсалар, (улар) тўрт ою ўн кун ўзларини кузатиб (идда сақлаб) ўтирадилар. (Идда) муддатларини ўтаб бўлсалар, улар ўз (турмушлари) хусусида яхшилик билан қилган ишларида сизлар учун (эй, маййит эгалари) гуноҳ йўқдир. Аллоҳ қилаётган ишларингиздан хабардордир.\n\nИзоҳ: Яъни, шариат ҳудудидан чиқмаган ҳолда совчиларга ёки куёвликка номзод эркакларга кўриниши, уларни суриштириш каби ишларга қўл уриш мумкин.\n\n235. Бу каби (тул) хотинларга совчиликни ишора қилишингизда ёки (айтмай) ичингизда пинҳон сақлашингизда сизлар учун гуноҳ йўқ. Аллоҳ, у (хотин)ларга (совчилик ҳақида) гапиришингизни билди. Лекин, улар билан хуфёна ваъдалашмангиз! Фақат (уларга) яхши гап гапиришингиз (мумкин). То битик (идда) ўз муддатига етмагунча, никоҳ боғлашга азму қарор қилманг ва билингизки, албатта, Аллоҳ ичларингиздаги нарсани билади. Бас, Ундан эҳтиёт бўлинг ва яна билиб қўйингизки, албатта, Аллоҳ кечиримли ва ҳалимдир.\n\n236. Агар хотинларингизни, қовушмай туриб ёки уларга маҳр белгиламай туриб, талоқ қилсангиз сизлар учун гуноҳ йўқдир. Лекин, уларни моддий жиҳатдан таъминланг; бой ҳам, камбағал ҳам ўз ҳолларига қараб (таъминласин). Эзгулик қилувчилар зиммасидаги бурч (шудир).\n\n237. Агар уларга маҳрни белгилаб, аммо қовушмай туриб талоқ қилган бўлсаларингиз, белгиланган маҳрнинг ярми (зиммангиздадир). Магар улар (шу ярмидан ҳам) кечиб юборса ёки никоҳ ўз ихтиёрида бўлган зот (яъни, эр ўзига қайтиб бериладиган ярим маҳрдан) воз кечса (маҳрни мукаммал тўласа, жоиздир). Кечиб юборишингиз тақвога яқинроқдир. Ўзаро бир-бирингизга фазл (мурувват) қилишни унутмангиз. Албатта, Аллоҳ қилаётган амалларингизни кўриб турувчидир.\n\n238. (Барча) намозларни, хусусан ўрта намозни сақланглар (ўз вақтида ўқинглар) ва (намозда) Аллоҳга бўйин суниб (камтарлик билан) туринглар!\n\nИзоҳ: Ўрта ҳамоз қайсилиги тўғрисида турли ривоятлар мавжуд. Унинг аср намози эканига далиллар кўпроқ. Ҳанафий мазҳабида ҳам у аср намози деб хулоса қилинган.\n\n239. Агар (душман ҳужумидан) хавфда бўлсангиз, бас, пиёда ёки уловда (намоз ўқийверингиз). Бехавотир бўлганингизда, билмаганларингизни сизларга қандай ўргатган бўлса, худди шундек Аллоҳни зикр этингиз (намозда).\n\n240. Сизлардан вафот этиб хотинларни қолдирганлар хотинларига бир йилгача (эрининг уйидан) чиқарилмай таъминланадиган миқдордаги нарсани васият қилсинлар. Агар улар (хотинлар) ўзлари (ихтиёрий равишда) чиқиб кетиб, ўзларига тегишли (зийнат, пардоз ва совчиларга кўриниш каби) яхши ишларни қилишса, сизларга гуноҳ йўқдир. Аллоҳ қудрат ва ҳикмат эгасидир.\n\n241. Талоқ қилинган аёлларни меъёрида таъминлаш тақводор (эр)ларнинг зиммаларига вожибдир.\n\nИзоҳ: Нафақа аёлнинг иддаси чиққунга қадар тўланади.\n\n242. Шу тариқа Аллоҳ сизларга ўз оятларини баён этади, шояд ақлни ишлатсангизлар.\n\n243. Кўрмадингизми (эй, Муҳаммад), ўлишдан қўрқиб, ўз юртларидан чиқиб кетган минглаб кишиларга Аллоҳ: «Ўлинглар!» - деди. Сўнг (яна) уларни тирилтирди. Албатта, Аллоҳ одамларга фазлу карамлидир. Лекин, кўп одамлар (бунга) шукр қилмайдилар.\n\nИзоҳ: Ўлимдан қўрқиб, деганда жангдаги ёки вабо касаллигидан ўлиш хавфидан қочиш деб тафсир қилинади. Бу Аллоҳнинг ибратомуз ишларидандир. Яъни, қочиш билан ўлимдан қутулишнинг иложи йўқдир. Бу қадимги умматлар қилмишидан ибратланиш учун айтилган қиссадир.\n\n244. Аллоҳ йўлида жанг қилингиз ва билингизки, албатта, Аллоҳ эшитувчи ва билувчидир.\n\n245. Аллоҳга чиройли қарз берадиган (Унинг йўлида ўз бойлигидан сарфлайдиган) киши бормики, унга бир неча баробар кўп қилиб қайтарса? Ҳолбуки, (ризқни) танг ва кенг қиладиган Аллоҳнинг ўзидир ва Унга қайтарилажаксизлар.\n \n246. Мусодан кейин Исроил авлодининг зодагонларини кўрмадингизми?! Улар ўзларининг пайғамбарига: «Бизга бир подшоҳ юборгин, (биз у билан) бирга Аллоҳ йўлида жанг қилайлик»,- дейишди. «Балким сизларга уруш фарз қилинса, урушмассиз», - деди (пайғамбар). Улар: «Юртимиздан ва фарзандларимиздан жудо қилиниб турибмиз-ку, нега Аллоҳ йўлида урушмас эканмиз?» - дедилар. Уруш фарз қилинганда эса, озгина кишидан ташқарилари бош тортдилар. Аллоҳ золимларни яхши билувчидир.\n\nИзоҳ: Пайғамбарларининг кимлиги тўғрисида турлича тафсир қилинади. Баъзи муфассирлар Шамъун десалар, бошқалари Ашмавил дейдилар.\n\n247. Уларга пайғамбарлари: «Аллоҳ сизларга Толутни подшоҳ этиб юборди», - деса, улар: «Унга устимиздан қандай ҳам подшоҳлик бўлсин, ахир ҳукмронликка биз ундан ҳақлироқмиз-ку, (бундан ташқари) унга мол-мулк ҳам мўл-кўл берилмаган», - дейишди. Пайғамбар айтди: «Аллоҳ уни сизларга Ўзи танлаб, уни илмда ва жисмонан зиёда этди. Аллоҳ мулкини Ўзи хоҳлаган кишига беради. Аллоҳ (карами) кенг ва билимдондир».\n\n248. Пайғамбарлари уларга айтди: «Унинг подшоҳлик белгиси шуки, сизларга бир сандиқ келади. Унда Раббингиздан таскин ва Мусо ҳамда Ҳорун оилаларидан қолган қолдиқлар жойлашган бўлиб, уни (сандиқни) фаришталар кўтариб турадилар. Агар (чин) мўмин бўлсангизлар, шубҳасиз, бунда сизлар учун белги бор».\n\nИзоҳ: Таскиндан мурод шуки, сандиқ қаерда бўлса, ўша ердаги одамлар хотиржамлик ва хавфсизликда бўлар эдилар. Ҳатто, ундан ёв билан тўқнашганда ҳам фойдаланар эдилар.\n\n249. Толут аскарлари билан (шаҳардан) чиққач, айтди: «Аллоҳ сизларни дарё билан синаб кўрувчидир. Бас, ким ундан ичса, у мендан (тобеларимдан) эмас ва ким ундан ичмаса, албатта, у мендандир. Магар қўли билан бир ҳовуч олса (жоиздир). Бас, озчиликдан ташқари ҳаммалари ундан ичдилар. У (Толут) мўминлар билан дарёдан ўтгач, (аскарлар) айтдилар: «Бу кун бизда Жолут ва унинг лашкарига тоқат йўқ». (Шунда) Аллоҳга (қиёмат куни) юзма-юз бўлишларига ишонадиган кишилар айтдилар: «Қанчадан-қанча кам сонли гуруҳлар Аллоҳнинг изни билан кўп сонли гуруҳлар устидан ғалаба қозонган. Аллоҳ сабр қилувчилар билан биргадир».\n\n250. Жолут ва унинг лашкарлари билан тўқнашганларида: «Эй, Раббимиз! Бизга сабр (-тоқат)ни ёғдир, қадамларимизни собит қил ва кофирлар қавми устидан бизга ғалаба ато эт!» дедилар.\n\n251. Шундай қилиб, Аллоҳнинг изни билан улар устидан ғалаба қозондилар. Довуд Жолутни ўлдирди ва Аллоҳ унга (Довудга) подшоҳлик ва пайғамбарлик ҳамда Ўзи хоҳлаган нарсаларни ўргатди. Агар Аллоҳ одамларнинг бирини иккинчиси билан дафъ этиб турмас экан, шубҳасиз, Ер фасодга (бузғунчилик ва харобага) айланган бўлур эди, лекин Аллоҳ (барча) оламларга (нисбатан) фазл эгасидир.\n\n252. Булар Аллоҳнинг оятларидир. Уларни Сизга (эй, Муҳаммад), ҳаққоний равишда тиловат қилмоқдамиз. Сиз, албатта, пайғамбарлардандирсиз.\n\n253. Ўша пайғамбарларнинг айримларидан айримларини афзал этдик. Улар ичида Аллоҳ (бевосита) гаплашганлари ва даражасини (Аллоҳ) кўтарганлари бор. Исо ибн Марямга мўъжизалар бердик ва уни Руҳул-қудус (Жаброил) билан қувватладик. Агар Аллоҳ хоҳлаганда эди, (одамлар) пайғамбарлардан кейин, ҳужжатлар келганидан сўнг уришишмаган бўлур эдилар. Аммо, улар ихтилоф қилдилар; улар орасида мўминлари ҳам, кофирлари ҳам бор. Агар Аллоҳ хоҳлаганда, уришмаган бўлур эдилар. Лекин, Аллоҳ Ўзи хоҳлаган ишини қилур.\n\n254. Эй, мўминлар, на савдо-сотиқ, на ошна-оғайничилик ва на шафоат бўлмайдиган кун (қиёмат) келишидан олдин (шу дунёда) сизларга ризқ қилиб берган нарсаларимиздан эҳсон қилинглар! Кофирлар эса, улар золимлардир.\n\n255. Аллоҳ - Ундан ўзга илоҳ йўқдир. (У ҳамиша) тирик ва абадий турувчидир. Уни на мудроқ тутар ва на уйқу. Осмонлар ва Ердаги (барча) нарсалар Уникидир. Унинг ҳузурида ҳеч ким (ҳеч кимни) Унинг рухсатисиз шафоат қилмас. (У) улар (одамлар)дан олдинги (бўлган) ва кейинги (бўладиган) нарсани билур. (Одамлар) Унинг илмидан фақат (У) истаганича ўзлаштирурлар. Унинг Курсийси осмонлар ва Ердан (ҳам) кенглик қилур. У иккисининг ҳифзи (тутиб туриши) Уни толиқтирмас. У олий ва буюкдир.\n \nИзоҳ: Бу оятдаги курсий сўзининг луғавий маъноси ўриндиқ, тахт, таянч, курси ва ҳоказо. оятдаги «курсий»дан мурод нима экани ҳақида турли тафсирлар бор: 1. Курсий Аршнинг ўзи. 2. Аршдан кичикроқ алоҳида нарса. 3. Аллоҳнинг илми. 4. Унинг қудрати. 5. Ҳукмронлиги ва ҳоказо.\n\nМазкур оят - «Оятул-Курсий» деб номланади. Бу ояти кариманинг фазлу хислатлари тўғрисида кўпгина ҳадиси шарифлар мавжуд. Жумладан, «Кимки ҳар бир фарз намозидан кейин бу оятни ўқиб юрса, жаннатга кириши учун фақат ўлим тўсқинлик қилиб турган бўлади. Тунда ухлашдан олдин ўқиб ётса, Аллоҳ унинг ўзини ва қўшниларини бало-қазодан асрайди. Бу оят ўқилган уйга сеҳр-жоду таъсир этмайди».\n\n256. Динда зўрлаш йўқ, зеро, тўғри йўл янглиш йўлдан ажрим бўлди. Бас, ким шайтон (ёхуд бутлар)ни инкор этиб, Аллоҳга имон келтирса, демак, у мустаҳкам ҳалқани ушлабди. Аллоҳ эшитувчи ва билувчидир.\n\n257. Аллоҳ имон келтирганларнинг дўстидир. Уларни зулматдан нур сари чиқаради. Кофирларнинг дўстлари эса шайтонлар (бутлар)дир. Уларни (кофирларни) нурдан зулмат сари чиқарадилар. Ана ўшалар дўзах аҳлидирлар ва улар унда мангу қолувчилардир.\n\n258. Аллоҳ салтанат берганидан (ғурурланиб,) Иброҳим билан унинг Рабби хусусида баҳслашган кимсани (Намрудни) кўрмадингизми?! Қайсики, Иброҳим: «Менинг Раббим тирилтиради ҳам, ўлдиради ҳам», - деганида, у: «Мен (ҳам) тирилтираман ва ўлдираман», - деди. Иброҳим айтди: «Аллоҳ қуёшни Машриқдан чиқаради, сен уни Мағрибдан чиқаргинчи?» Шунда (ўша) кофир (гап тополмай) лол бўлиб қолди. Аллоҳ золим кишиларни ҳидоят сари йўлламайди.\n\nИзоҳ: Иброҳим (а. с.) билан баҳслашган бу кофирнинг номи Намруд ибн Канъон. У ўз юртининг шоҳи эди. Шон- шавкат ғуруридан ўзини худо деб билар эди. Иброҳим (а. с.)га жавобан: «Мен ҳам тирилтираман, ҳам ўлдираман», - деб, сўзининг исботи учун зиндонда ётган асирлардан тўрт нафарини чиқариб, иккитасини озод қилиб юбориб, «Бу тирилтиришим», - деди. Қолган иккитасини қатл қилдириб, «Бу ўлдиришим», - деди. Лекин бу ҳийласини Иброҳим (а. с.) қабул қилмадилар.\n\n259. Ёки бошқа бир киши (Узайр) кабики, (у) томлари йиқилиб, вайронага айланган қишлоқдан (Байтул- Мақдисдан) ўтиб бораркан: «Аллоҳ бу харобага айланган қишлоқ (аҳли)ни қандай тирилтирар экан-а?» - деди. Шунда Аллоҳ уни (Узайрни) юз йил (муддатга) ўлдирди. Сўнгра уни тирилтириб деди: «Қанча муддат (ўлик ҳолда) турдинг?» «Бир кун ёки ярим кун», - деди у. Аллоҳ: «Йўқ, юз йил турдинг. Таоминг ва ичимлигингга қара, бузилмаган. Энди, эшагингни (чириб кетганини) кўр! (Бу мўъжизаларни) одамларга сени ибрат қилишимиз учун (келтирдик). Бу суякларни қандай тиклаб, сўнг уларни гўшт билан қоплашимизни кўргин». Қачонки, унга (бу ишлар) аниқлангач: «Мен (энди) биламанки, Аллоҳ ҳамма нарсага қодир экан»,- деди.\n\n260. Эсланг (эй, Муҳаммад), Иброҳим: «Эй, Раббим, менга ўликларни қандай тирилтиришингни кўрсат», - деганида, Аллоҳ: «Ишонмадингми?» - деди. Иброҳим айтди: «Йўғ-е, лекин дилим янада таскин топсин». Аллоҳ айтди: «Тўртта қушни олиб, ҳузурингга жамла (ва уларни майдалаб), сўнг (атрофингдаги) ҳар бир тоғнинг устига уларни бўлак-бўлак қилиб қўйгинда, кейин уларни чақиргин, (улар тирилиб,) дарҳол ҳузуринга келадилар. Билгинки, албатта, Аллоҳ қудрат ва ҳикмат эгасидир.\n\nИзоҳ: Тўрт қуш - хўроз, қарға, товус ва каптар.\n\n261. Аллоҳ йўлида молларини эҳсон қилувчилар (савобининг) мисоли гўё бир донга ўхшайдики, у ҳар бир бошоғида юзтадан дони бўлган еттита бошоқни ундириб чиқаради. Аллоҳ хоҳлаган кишиларга янада кўпайтириб (савоб) беради. Аллоҳ (карами) кенг ва билимдондир.\n\nАллоҳ таоло бу тамсил билан битта хайрли иш учун битта эмас, то 700 ва ундан ортиқ савоб ато этиши мумкинлигини билдирмоқчи.\n\n262. Молларини Аллоҳ йўлида сарфлаб, кейинчалик берган нарсалари кетидан миннат ва озор етказмайдиган кишилар учун Парвардигорларидан мукофот бордир. Уларга хавф ҳам бўлмас ва улар ташвиш ҳам чекмаслар.\n\n263. Яхши гап ва кечирим (узр сўраш) кетидан озор келадиган садақадан яхшироқдир. Аллоҳ беҳожат ва ҳалимдир.\n \n264. Эй, имон келтирганлар, молини одамлар кўрсин учун берадиган, Аллоҳга ва охират кунига ишонмайдиган кимсага ўхшаб, (берган) садақаларингизни миннат ва озор билан йўққа чиқарманг! У (риёкор), устини тупроқ қоплаган силлиқ қояга ўхшайди; устига жала ёққанда, (тупроқ ювилиб,) сип- силлиқ тошнинг ўзини қолдиради. Улар топган (ва сарфляган) бойликларидан ҳеч нарсага эга бўла олмайдилар. Аллоҳ кофирлар қавмини ҳидоят этмайди.\n\n265. Молларини Аллоҳ ризолиги ва дилларининг собитлиги учун сарф қиладиган кишилар адирдаги боққа ўхшайди: унга жала теккач, ҳосилини икки баробар етиштирар. Агар унга жала ёғмаган бўлса, томчилаб ёққан ёмғир ҳам (ўзига яраша ундирар). Аллоҳ қилаётган амалларингизни кўриб турувчидир.\n\n266. Остидан анҳорлар оқиб турувчи, хурмою узумлари бор, турли хил мевалари мўл бўлган боғи бор одам ўзи кексайиб, нотавон (ёш) болалари билан қолган пайтида ўша боғини оловли тўфон уриб, ёниб кетишини хоҳлайдими? Тафаккур қилурсизлар, деб, Аллоҳ ўз оятларини сизларга шундай баён қилади.\n\nИзоҳ: Бу мисол савобли ишларни риёкорлик билан амалга оширган кишига нисбатан келтирилган. Не умидлар билан парвариш қилинган боғ-роғидан маҳрум бўлган кишидек, риёкор одам охиратда ажру савобдан маҳрум бўлиши тўғрисида огоҳлантирилмоқда.\n\n267. Эй, имон келтирганлар, ўзингиз касб этган ва Биз сизлар учун ердан чиқарган нарсаларнинг яхшиларидан эҳсон қилингиз! Ўзингиз фақат кўзингизни чирт юмибгина оладиган даражадаги ёмон нарсаларни (эҳсон қилишга) танламангиз! Шунингдек, билингизки, албатта, Аллоҳ ғаний ва мақтовга лойиқдир.\n\n268. Шайтон сизларни (хайр-эҳсон қилишда) фақир бўлиб қолишдан қўрқитади ва фаҳш ишларга ундайди. Аллоҳ (эса) сизларга Ўзидан мағфират ва фазл (бойлик) ваъда қилади. Аллоҳ (карами) кенг ва билимдон зотдир.\n\n269. У Ўзи хоҳлаган кишиларга ҳикмат (фойдали илм) беради. Кимга ҳикмат берилган бўлса, демак, унга кўп яхшилик берилибди. Бундан фақат оқил кишиларгина эслатма олурлар.\n\n270. Эҳсон қилган ҳар бир нафақангиз (садақангиз) ёки атаган назрингизни, албатта, Аллоҳ билади. (Хайр- эҳсон қилмай ўзига) зулм қилувчиларга эса, ёрдам берувчилар йўқдир.\n\n271. Садақаларингизни агар ошкора берсангиз, жуда яхши. Бордию камбағалларга пинҳона берсангиз - ўзингиз учун янада яхшироқдир ва (У) гуноҳларингиздан ўтар. Аллоҳ қилаётган (барча) ишларингиздан хабардордир.\n\n272. Уларнинг ҳидояти Сизнинг зиммангизда эмас (эй, Муҳаммад), балки Аллоҳ хоҳлаган кишиларни ҳидоят этур. Неки қилган хайр-эҳсонларингиз бўлса, у ўзларингиз учундир. Фақат Аллоҳнинг «юзи» учунгина эҳсон қилгайсиз. Қилган ҳар бир хайр-эҳсонингиз (савоби) сизларга адолатсизлик қилинмаган ҳолда мукаммал қайтарилур.\n\n273. (Садақа ва эҳсонлар) Аллоҳ йўлида (жанг билан) банд бўлиб, сафарга чиқа олмайдиган, иффатлари (тортинчоқликлари) сабабли билмаган одам бой деб гумон қиладиган фақирлар учундир. Уларнинг (фақир эканликларини) сиймоларидан (ташқи кўринишдаги белгиларидан) билиб оласиз. (Улар) одамлардан тиланиб туриб олмайдилар. Қилган хайр-эҳсонингизни Аллоҳ билиб турувчидир.\n\n274. Мол (-дунё)ларини кечаю кундуз, пинҳонаю ошкора эҳсон қиладиган кишиларнинг Парвардигорлари ҳузурида (махсус) мукофотлари бордир. Уларга хавф ҳам бўлмас ва улар ташвиш ҳам чекмаслар.\n\n275. Судхўрлар (қиёмат куни қабрларидан) жин чалиб кетган одам каби (ҳолатда) қўпадилар. Бунинг сабаби - уларнинг: «Байъ (савдосотиқ) ҳам судхўрликнинг худди ўзи» деган гапларидир. Ҳолбуки, Аллоҳ байъни ҳалол, судхўрликни (эса) ҳаром қилган. Бас, ким Раббидан насиҳат етгач, (судхўрликдан) тўхтаса, у ҳолда аввалги ўтгани ўзига ва унинг иши Аллоҳга (ҳавола). Ким яна (судхўрликка) қайтса, ўшалар дўзах аҳлидирлар ва улар унда абадий қолувчилардир.\n\n276. Аллоҳ судхўрликни (фойдасини) йўқ қилади ва садақа (берувчиларга бойлик)ларни зиёда этади. Аллоҳ ҳар қандай (судхўрликни ҳалол деб билувчи) кофирни ва (уни давом эттирувчи) гуноҳкорни ёқтирмайди.\n\n277. Албатта, имон келтирган, яхши ишларни қилган, намозни мукаммал адо этиб, закот берганлар учун Парвардигорларининг ҳузурида (махсус) мукофотлари бордир. Уларга хавф ҳам бўлмас ва улар ташвиш ҳам чекмаслар.\n \n278. Эй, имон келтирганлар, Аллоҳдан қўрқингиз ва (чинакам) мўмин бўлсангиз, судхўрлик сарқитидан воз кечингизлар!\n\n279. Мабодо (бу буйруққа итоат) қилмасангиз, у ҳолда Аллоҳ ва пайғамбари томонидан (сизларга қарши бўлажак) урушни (азобни) эшитингиз! Агар тавба қилсангиз, дастмояларингиз ўзингизга. Зулм ҳам қилмайсизлар, зулм қилинмайсизлар ҳам.\n\n280. Агар (қарздор) қийналса, бойигунча кутиш лозим. Агар билсангиз (берган қарзингизни) садақа қилиб юборишингиз ўзингиз учун яхшироқдир.\n\n281. (Барчангиз) Аллоҳга қайтариладиган кундан (қиёматдан) қўрқингиз! Сўнгра ҳар бир жон (эгаси)га қилган амалларига яраша нарса (мукофот ёки жазо) берилур ва уларга зулм қилинмас.\n\n282. Эй, имон келтирганлар, бир-бирингиздан бирор муддатга қарз олиб, қарз беришсангиз, уни ёзиб қўйинглар! Ўрталарингизда бир котиб адолат билан ёзсин! Ҳеч бир котиб Аллоҳ билдиргандек ёзишдан бош тортмасин, албатта, ёзсин! Зиммасида қарзи бўлган киши айтиб турсин, Рабби - Аллоҳдан қўрқсин ва ундан бирор нарсани камайтириб ёзмасин! Агар гарданида қарзи бўлган киши ақлсиз ё ожиз (ёш ёки ўта кекса) бўлса, ёки (кар, соқовлиги ё тил билмаслиги туфайли айтиб) ёздиришга қодир бўлмаса, унинг ҳомий-вакили адолат билан айтиб турсин! Сизлар рози бўладиган (адолатли) гувоҳлардан икки эркак кишини гувоҳ қилинглар. Агар икки эркак топилмаса, бир эркак билан икки аёлдир - бири (унутиб) адашганда, иккинчиси эслатади. Гувоҳлар чақирилганда, (келиб гувоҳлик беришдан) бош тортмасинлар! Хоҳ катта, хоҳ кичик қарз бўлсин, муддатигача ёзиб қўйишдан эринманглар. Мана шу Аллоҳ наздида адолатлироқ, гувоҳлик учун тўғрироқ ва шак-шубҳа қилмасликка яқинроқ (ҳукм)дир. Лекин, ўрталарингиздаги айланма нақд савдо бўлса, уни ёзмаслигингизда сизларга гуноҳ йўқдир. Ўзаро савдо- сотиқ қилганда ҳам гувоҳ келтиринг! Котиб ҳам, гувоҳ ҳам зарарланмасин. Агар шундай қилсангиз (зарарлантирсангиз), бу сизнинг фосиқлигингиздир. Аллоҳдан қўрқингиз! Аллоҳ сизларга (шундай) таълим беради. Аллоҳ ҳамма нарсани билувчидир.\n\nИзоҳ: Бу ердаги буйруқ қатъий эмас, балки мандуб - ихтиёрийдир. Олди-соттини гувоҳлар ҳузурида қилишлик ҳар эҳтимолга қарши тавсия этилади.\n\n283. Агар сафарда бўлиб, котиб топа олмасангиз, (қарз эвазига) нақд гаров (берилсин!) Агар бир- бирингизга омонат қўйсангиз, омонат қўйилган киши омонатни қайтарсин ва Рабби - Аллоҳдан қўрқсин! Гувоҳликни яширмангиз! Ким уни яширса, бас, унинг қалби осий (гуноҳкор)дир. Аллоҳ қилаётган ишларингизни яхши билиб турувчидир.\n\n284. Осмонлару Ердаги бор нарса Аллоҳникидир. Ичингиздаги нарсани ошкора қилсангиз ёки яширсангиз ҳам, Аллоҳ сизларни у билан ҳисоб-китоб қилур. Сўнг Ўзи хоҳлаган кишини мағфират қилиб, Ўзи хоҳлаган кишини азоблар. Аллоҳ ҳамма нарсага қодирдир.\n\n285. Пайғамбар (Муҳаммад) ўзига Парвардигоридан нозил қилинган нарсага (оятларга) имон келтирди ва мўминлар ҳам. (Уларнинг) ҳар бири Аллоҳга, фаришталарига, китобларига ва пайғамбарларига бирортасини ажратмасдан (ҳаммасига) имон келтирди. «Эшитдик ва итоат этдик. Эй, Раббимиз, мағфиратингни (сўраймиз). Сенгагина қайтиш (бор)», - дедилар.\n\n286. Аллоҳ ҳеч бир жонга тоқатидан ташқари нарсани таклиф этмайди. Унинг касб этгани (яхшилиги) - ўзига, ва орттиргани (ёмон амали) ҳам ўзигадир. (Яна дедиларки:) «Эй, Раббимиз, агар унутсак ёки хато қилсак, бизни койима! Эй, Раббимиз, биздан илгари ўтганларнинг зиммасига ортган машаққатни бизнинг зиммамизга ортма! Эй, Раббимиз, тоқатимиз етмайдиган нарсани бизга юклаб ташлама! Бизларни афв эт ва кечир ҳамда бизларга раҳм қил! Сен бизнинг хожамизсан. Бас, бизларга кофирлар қавми устидан ғолиблик ато эт!»"
  },
  {
    "name": "Оли-Имрон сураси",
    "text": "ОЛИ ИМРОН СУРАСИ\n\nИмрон-Марямнинг отаси. Оли Имрон-Имрон оиласи демакдир. Бу сурада Бадр ва Уҳуд жанглари, Исо (а. с.) қиссалари, Аллоҳга ширк келтиришнинг энг қаттиқ гуноҳ эканлиги, шариат аҳкомлари ва бошқа кўп маълумотлар баён қилинган.\n\nМеҳрибон ва раҳмли Аллоҳ номи билан (бошлайман):\n\n1. Алиф, Лом, Мим.\n\n2. Аллоҳ - Ундан ўзга илоҳ йўқдир. У тирик ва абадий турувчидир.\n\n3. (У) Сизга (эй, Муҳаммад,) Китоб (Қуръон)ни ҳақиқатан ўзидан олдинги (илоҳий китоблар)ни тасдиқловчи ҳолида нозил қилди. Таврот ва Инжилни олдин нозил қилиши эса,\n\n4. одамларга ҳидоят (манбаи) бўлиши учун эди. (Энди эса) ҳақ билан ноҳақликни ажрим этувчи (Қуръон)ни нозил қилди. Шубҳасиз, Аллоҳнинг оятларини инкор этувчиларга шиддатли азоб бордир. Аллоҳ қудрат ва интиқом соҳибидир.\n\n5. Дарҳақиқат, на Ерда ва на осмонда бирор нарса Аллоҳга махфий (номаълум) эмасдир.\n\n6. У сизларга бачадонларда бўлган пайтингизда хоҳлаган шаклни берадиган зотдир. Ундан ўзга илоҳ йўқдир. У қудратли ва ҳикматлидир.\n\n7. У Сизга Китоб (Қуръон)ни нозил қилган зотдир. Унда шу Китобнинг «онаси» саналмиш (маъноси) аниқ оятлар ва (шу билан бирга) бошқа муташобиҳ (маъноси Ўзидан ўзгага номаълум) оятлар ҳам бор. Аммо, дилларида оғиш бор кимсалар одамларни фитнага солиш ва ўз талқинига мувофиқ маънолар бериш учун унинг (Қуръоннинг) муташобиҳ оятларига эргашадилар. Ҳолбуки, ундай оятлар таъвили (асл маъноси)ни фақат Аллоҳнинг Ўзигина билур. Илмда мустаҳкам (ҳаққоний олим)лар эса дейдилар: «Унга имон келтирдик. Ҳамма (оятлари) Раббимиз ҳузуридандир». (Бундан) фақат ақл эгаларигина эслатма олурлар.\n\nИзоҳ: Дарҳақиқат, Қуръони каримда маъноси аниқ ва равшан оятлар билан бир қаторда баъзан «муташобиҳ» - иштибоҳли оятлар, яъни, зоҳирий ва луғавий маъносини айтиш мумкин бўлмайдиган мураккаб оятлар ҳам мавжуд. Масалан, Тоҳо сурасининг 5-оятида: «Раҳмон бўлмиш зот Арш узра муставий бўлди», -дейилади. Бу ердаги «муставий бўлди» иборасини тик бўлди, тўғри бўлди, ўрнашди, эгаллади каби мазмунда таржима қилиш мумкин бўлса-да, булардан қайси бири тўғри экани ёки бошқа маъноси борлигини фақат Аллоҳнинг ўзи билади. Бу каби оятларни фақат уларга имон келтириб, Аллоҳдан эканлигини тасдиқлаб қўйиш учун нозил қилган. Уларни туб моҳиятига етиб бориб, ҳаётга татбиқ этишга буюрилмайди.\n\n8. «Эй, Раббимиз, бизни ҳидоят йўлига солганингдан кейин дилларимизни (тўғри йўлдан) оғдирма ва бизга ҳузурингдан раҳмат ато эт! Албатта, Сен (барча неъматларни) ато этувчидирсан.\n\n9. Эй, Раббимиз, албатта, Сен одамларни бешак (келадиган) Кун (қиёмат)га йиғувчидирсан. Албатта, Аллоҳ ваъдага хилоф қилмагай».\n\n10. Кофир бўлганларнинг мол-мулклари ҳам, фарзандлари ҳам уларни асло Аллоҳ (азоби)дан қутқара олмаслар. Дўзахнинг ёнилғиси ўшалардир.\n\n11. (Уларнинг ҳоли) худди Фиръавн зодагонлари ва улардан олдин ўтган (кофир)лар ҳоли кабидир: улар оятларимизни ёлғонга чиқаришгач, Аллоҳ уларни гуноҳлари (куфрлари) туфайли жазолаган эди. Аллоҳ жазоси шиддатли зотдир.\n\n12. Кофир бўлганларга айтинг: «Сизлар (бу дунёда) мағлуб бўлурсизлар ва (охиратда) жаҳаннамга жам қилинурсизлар. Нақадар ёмон жой у!»\n\n13. Сизлар учун (эй, Макка мушриклари,) икки тўқнашган гуруҳ (воқеаси)да ибрат бор. Қайсики, улардан бири Аллоҳ йўлида жанг қилувчи, иккинчиси эса кофир эди. Улар (мушриклар) кўзига улар (мусулмонлар) икки баробар кўп бўлиб кўринди. Аллоҳ хоҳлаган кишиларни Ўз ёрдами билан қўллаб- қувватлайди. Албатта, бунда кўз эгалари учун ибрат бордир.\n\nИзоҳ: Сўз Бадр жанги тўғрисида кетмоқда. Бу жангда мусулмонлар сони Макка мушрикларидан кам бўлишига қарамасдан ғалаба қозонганлар.\n\n14. Одамларга аёллар, фарзандлар, уюм-уюм олтин-кумушлар, саман отлар, чорва ва экинларга нисбатан меҳр қўйиш зийнатли қилиб қўйилди. Булар (аслида) дунё ҳаётининг (ўткинчи) матоҳидир. Аллоҳнинг ҳузурида эса (бундан) чиройли жой (жаннат) бордир.\n\n15. Айтинг (эй, Муҳаммад): «Сизларга булардан ҳам яхшироқ нарса ҳақида хабар берайми? Тақводор кишилар учун Парвардигорлари ҳузурида остидан анҳорлар оқиб турадиган, абадий яшаладиган боғлар, пок хотинлар ва Аллоҳнинг ризоси бор. Аллоҳ бандаларни кўриб (кузатиб) турувчидир».\n\n16. (Улар): «Эй, Раббимиз, бизлар Сенга имон келтирганмиз. Бас, бизнинг гуноҳларимизни кечир ва бизни дўзах азобидан асра!» - дейдилар.\n\n17. (Улар) сабрли, садоқатли, итоатли, саховатли ва саҳар чоғларида Аллоҳдан мағфират сўрайдиганлардир.\n\n18. Адолатда (барқарор) туриб, Аллоҳ гувоҳлик беради: «Аллоҳдан ўзга илоҳ йўқдир». Фаришталар ва илм эгалари ҳам (буни таъкидладилар). (Албатта,) қудратли ва ҳикматли Аллоҳдан ўзга илоҳ йўқдир.\n\n19. Албатта, Аллоҳ наздида (мақбул) дин Ислом (дини)дир. Аҳли китоблар (яҳудий ва насронийлар)га маълумот (тавҳид ва Муҳаммад тўғрисидаги ваҳий) келгандан кейин ҳасад юзасидан ўзаро ихтилоф (инкор) қилишга ўтдилар. Ким Аллоҳнинг оятларини инкор этса, (билиб қўйсинки,) Аллоҳ тез ҳисоб-китоб қилувчи зотдир.\n\n20. Агар Сиз билан (дин ҳақида) баҳслашсалар, «(Мен) ва менга эргашганлар ўзимизни Аллоҳга бўйин сундирдик», - деб айтинг! Сўнг, аҳли китоблар ва (китоб берилмаган) саводсиз (мушрик араблар)дан: «Исломга кирдингизми?» - деб сўранг. Агар Исломга кирсалар, демак, тўғри йўлни топибдилар. Агар бош тортсалар, бас, Сизнинг бурчингиз, фақат (уларга ҳақиқатни) етказиб қўйишдир. Аллоҳ бандаларни кўриб (кузатиб) турувчидир.\n\n21. Аллоҳнинг оятларини инкор этадиган, пайғамбарларни ноҳақ қатл қиладиган ва адолатга чақирувчи кишиларни ўлдирадиган кимсаларга аламли азоб ҳақида «башорат» беринг!\n\n22. Қилган амаллари бу дунё ва охиратда беҳуда кетадиган ва уларга ёрдамчилар ҳам бўлмайдиган кимсалар ана ўшалардир.\n\n23. Кўрмадингизми (эй, Муҳаммад,) Китоб (Таврот илми)дан насиба берилган кимсалар ўз ораларида ҳакамлик қилиш учун Аллоҳнинг Китобига чақирилганларидан кейин уларнинг бир гуруҳи юз ўгириб кетдилар?!\n\n24. Бу (юз ўгиришлари)нинг сабаби - «Бизга дўзах ўти фақат саноқли кунлардагина тегади», - деган гапларидир. Ўзлари тўқиган уйдирма гаплари уларни динда алдаб қўйди.\n\nИзоҳ: Уларнинг бузуқ эътиқодларига биноан, улар дўзахда 40 кун ёки 7 кун жазоланар эмишлар.\n\n25. Уларни шубҳасиз (келадиган) Кун (қиёмат)га тўплаганимизда ва ҳар бир жонга зулм қилинмаган ҳолда ўз амалларига яраша тўла жазо ва мукофот берилганда, (ҳоллари) не кечар?!\n\n26. Айтинг: «Эй, ҳукмронлик эгаси - Аллоҳ, Сен хоҳлаган кишига ҳукмронлик ато этурсан ва хоҳлаган кишингдан ҳукмронликни тортиб олурсан, хоҳлаган кишингни азиз қилурсан ва хоҳлаган кишингни хор этурсан. Яхшилик Сенинг қўлингдадир. Албатта, Сен ҳамма нарсага қодирсан.\n\n27. Кечани кундузга киритурсан ва кундузни кечага киритурсан. Ўликдан тирикни чиқарурсан ва тирикдан ўликни чиқарурсан ҳамда хоҳлаган кишингга беҳисоб ризқ берурсан».\n\nИзоҳ: Ўликдан тирикни чиқариш деганда бир томчи жонсиз шаҳват сувидан жонзотни яратиши, тухумдан жўжа чиқариши ёки кофирдан мўмин фарзандни пайдо қилиши, шунингдек, тирикдан ўликни чиқариш деганда мазкурларнинг аксини тушуниш керак бўлади.\n\n28. Мўминлар турганида мўминлар кофирларни дўст тутмасинлар! Ким шундай қилса, Аллоҳга ҳеч қандай дахли қолмас. Магар, улардан эҳтиёт бўлиш учун (юзаки муомала қилсангиз) мумкиндир. Аллоҳ сизларни «Ўзидан» огоҳлантиради. Аллоҳ (ҳузури)га, албатта, қайтиш бордир.\n\n29. Айтинг: «Кўксингиздаги нарсани хоҳ яширинг, хоҳ ошкор қилинг, Аллоҳ уни билур. Осмонлару Ердаги нарсаларни (ҳам У) билур. Аллоҳ ҳамма нарсага қодирдир.\n\n30. Ҳар бир жон ўзи қилган яхши ва ёмон амаллари (кўз ўнгида) ҳозир қилинган Кун (қиёмат)да улар (ёмон амаллари) билан унинг ўртаси узоқ масофа бўлишини орзу қилади. Аллоҳ сизларни «Ўзидан» огоҳлантиради. Аллоҳ бандаларга меҳрибондир.\n\n31. Айтинг (эй, Муҳаммад): «Агар Аллоҳни севсангиз, менга эргашингиз. Шунда Аллоҳ сизларни севади ва гуноҳларингизни мағфират этади. Аллоҳ кечирувчи ва раҳмлидир».\n\n32. Айтинг: «Аллоҳ ва пайғамбарга итоат этингиз!» Агар юз ўгирсалар, Аллоҳ, шубҳасиз, кофирларни севмас.\n\n33. Албатта, Аллоҳ Одам ва Нуҳни ҳамда Иброҳим ва Имрон авлодларини оламлар узра (пайғамбарлик учун) танлади\n\n34. (уларни) бир-бирларидан зурриёт этиб. Аллоҳ эшитувчи ва билимдон зотдир.\n\nИзоҳ: Яъни уларнинг ота-боболари бир наслдан тарқалган сулоладир. Масалан, Мусо билан Ҳорун Имрондан, Имрон Яшардан, Яшар Қоҳасдан, Қоҳас Ловайдан, Ловай Яъқубдан, Яъқуб Ишоқдан. Шунингдек, Исо Марямдан, Марям Имрондан, Имрон Мосондан, Мосон Яҳудога бориб етади, Яҳудо эса Яъқуб ўғилларидандир. Уларнинг ҳаммаси Иброҳим Халилуллоҳга зурриётдир. Шунингдек, Муҳаммад (а. с.) ҳам Иброҳим (а. с.)нинг Исмоил номли ўғилларига зурриётдирлар. Иккинчи тафсири шуки, улар бир-бирларига дин юзасидан зурриёт саналадилар. Зеро, ҳаммасининг дини ҳам тавҳидга асосланган илоҳий диндир.\n\n35. Эсланг (эй, Муҳаммад,) Имроннинг хотини: «Эй, Раббим, мен қорнимдаги нарсани (ҳомилани дунё ишларидан) озод этиб, Сенга назр қилдим. (Уни) мендан қабул эт! Албатта, Сен эшитувчи ва билимдон зотдирсан», - деб дуо қилди.\n\n36. Кўзи ёригач, деди: «Эй, Раббим, мен қиз туғдим», - ваҳоланки, Аллоҳ унинг нима туққанини яхшироқ биларди. Ахир, (у кутган) ўғил бу қиздек (хислатли) бўлмасди. - «Мен унга Марям деб исм қўйдим ва унга ҳамда зурриётига қувғин этилган шайтоннинг ёмонлигидан паноҳ беришингни Сендан сўрайман».\n\n37. Бас, Парвардигори уни (Марямни назрликка) ҳусни қабул этиб, яхши парвариш қилди ва Закариё қарамоғига топширди. Ҳар гал Закариё (Марямнинг) олдига - меҳробга кирганида, олдида ризқ (муҳайё) турганини кўрар эди. У: «Эй, Марям, бу нарсалар сенга қаёқдан келди?» - деб сўраса, (Марям): «Булар Аллоҳ ҳузуридан. Албатта, Аллоҳ Ўзи хоҳлаган кишиларга беҳисоб ризқ берур», - деб жавоб берар эди.\n\n38. Ўша жойда Закариё Раббига илтижо қилди: «Раббим, менга (ҳам) ўз ҳузурингдан пок зурриёт ато эт! Дарҳақиқат, Сен дуони эшитувчидирсан».\n\n39. Сўнгра, меҳробда туриб намоз ўқиётганида, фаришталар унга нидо қилдилар: «Аллоҳ сенга Яҳё (исмли фарзанд) хушхабарини берур ва у Аллоҳнинг сўзини тасдиқ этадиган, (ўз қавмига) пешво бўлиб, (шаҳватлардан) ўзини тиядиган солиҳ пайғамбарлардан (бўлур)».\n\n40. (У деди): «Раббим, ўзим кексайган, хотиним эса туғмас бўлса, менга ўғил қаёқдан бўлсин?» (Аллоҳ) деди: «Шундай, (лекин) Аллоҳ хоҳлаган ишини қилур».\n\n41. (У) деди: «Раббим, менга (ҳомиладан дарак берувчи) бирор белги бергин». (Аллоҳ) айтди: «Сенга белги шуки, уч кун имо-ишорадан ташқари одамларга гапира олмайсан. Раббинг зикрини кўп қил ва эртаю кеч тасбеҳ айт!»\n\nИзоҳ: Унинг тили Аллоҳга зикр ва тасбеҳ айтишга бемалол келар, одамлар билан гаплашишга эса соқов бўлиб қолар эди.\n\n42. Фаришталар: «Эй, Марям, Аллоҳ сени (фазли учун) танлаб олди ва (ёмон ишлардан) поклади ҳамда сени бутун олам аёлларидан мумтоз этди.\n\n43. Эй, Марям, Раббингга итоат эт, сажда қил ва рукуъ қилувчилар билан бирга рукуъ қил!» - деганларини эсланг!\n\n44. (Эй, Муҳаммад,) ғайб хабарларидан бўлмиш бу (қисса)ни Сизга ваҳий қилмоқдамиз. Зеро, Марямга қайсилари кафил бўлсин (аниқлаш) учун қаламларини (қуръа ниятида) ташлаганларида улар ҳузурида бўлмагансиз, (шу хусусда) низолашганда ҳам улар ҳузурида бўлмагансиз.\n\n45. Эсланг, фаришталар: «Эй, Марям, Аллоҳ сенга Ўзининг «калимаси» хушхабарини берадиким, унинг исми Исо Масиҳ ибн Марям бўлиб, дунёю охиратда обрўли ва (Аллоҳга) яқинлардандир.\n\n46. Одамларга гўдаклик чоғида ҳам, вояга етганда ҳам гапирадиган, солиҳ бандалардан бўлур», - дедилар.\n\nИзоҳ: Исо Масиҳнинг қиёматга яқин осмондан Ерга тушиб одамлар билан гаплашишига шу оятни далил сифатида келтирадилар.\n\n47. (Марям) деди: «Раббим, менга инсон (қўли) тегмаган бўлса, қаёқдан менга фарзанд бўлсин?» Аллоҳ айтди: «Шундай, (лекин) Аллоҳ Ўзи хоҳлаган нарсасини (хоҳлаган тарзда) яратаверади. Қачон бирор ишни ирода қилса, фақатгина унга «Бўл!» деса, бас, у бўлаверади».\n\nИзоҳ: Исо (а. с.)нинг бир номи «Аллоҳнинг калимаси»дир. Зеро, ул зот Аллоҳнинг бир калимаси, яъни «Бўл!» - деган сўзи билан пайдо бўлганлар.\n\n48. Унга (Исога Аллоҳ) ёзишни, (илму) ҳикматни, Таврот ва Инжилни таълим беради.\n\n49. Шунингдек, уни Исроил авлодига пайғамбар (қилиб юборади ва у айтади): «Мен сизларга Раббингиз ҳузуридан (пайғамбарлигимга далолат қилувчи) мўъжиза билан келдим; мен сизларга лойдан қуш шаклини ясаб, унга дам урсам, у Аллоҳнинг изни билан (ростакам) қуш бўлади. Кўр ва песни тузатаман. Аллоҳнинг изни билан ўликларни тирилтираман ҳамда сизларнинг еяётган ва захирада сақлаётган нарсаларингизни айтиб бераман. Агар мўмин бўлсангизлар, албатта, бу ишларда сизлар учун аломат бордир.\n\n50. (Мен) ўзимдан олдинги (нозил этилган) Тавротни тасдиқлаш ва сизлар учун ҳаром қилинган айрим нарсаларни ҳалол қилиб бериш учун келдим. Яна, сизларга Раббингиздан ҳужжат келтирдим. Шундай экан, Аллоҳдан қўрқингиз ва менга итоат қилингиз!\n\n51. Дарҳақиқат, Аллоҳ менинг Раббим ва сизнинг ҳам Раббингиздир. Унга ибодат қилингиз! Тўғри йўл шудир. «\n\n52. Исо улардан куфрни сезгач, айтди: «Аллоҳ сари (боришимда) менга ёрдамчилар ким?» Ҳаворийлар айтдилар: «Биз Аллоҳ (динининг) ёрдамчиларимиз. Аллоҳга имон келтирдик ва Аллоҳга (бўйин сунувчи) мусулмон эканимизга гувоҳ бўлгин (эй, Исо!)\n\n53. Эй, Раббимиз, нозил қилган нарсангга имон келтирдик ва Пайғамбарга эргашдик. Шундай экан, бизни шаҳодат келтирувчилар билан бирга (қўшиб) ёзгин!»\n\n54. Улар (яҳудий кофирлари Исонинг қатли борасида) макр қилдилар. Аллоҳ ҳам «макр» қилди. Аллоҳ маккорларнинг яхшисидир.\n\nИзоҳ: Аллоҳнинг «макри» бу ерда уларнинг макри муқобилига берадиган жазосидир. Зеро, Аллоҳни маккор деб сифатлаш жоиз бўлмаган бўлур эди.\n\n55. Аллоҳ айтди: «Эй, Исо! Мен сени вафот эттирувчи*, ҳузуримга кўтарувчи, инкор этганлардан сени покловчи (халос этувчи) ҳамда сенга эргашганларни қиёмат кунигача кофирлардан юқори қўювчидирман. * Сўнгра, Менга қайтурсизлар. Ўшанда сизлар ихтилоф қилган (келиша олмаган) нарсалар борасида ўртангизда ҳакамлик қилурман.\n\nИзоҳ: Бу оятдаги «вафот эттирувчи» иборасини турли хил тафсир қилганлар. Бинобарин, Исо (а. с.)ни Аллоҳ ўз ҳузурига тиригича кўтарганми ёки ҳақиқатан ҳам вафот эттириб, сўнг кўтарганми деган саволга тадқиқотчи уламоларнинг баъзилари: «Бу ердаги вафот сўзи уйқу маъносидадир. Уни олдин ухлатиб қўйиб, сўнг кўтарган ёки вафот эттириши осмонга чиққанларидан кейиндир» - десалар, бошқа тафсир соҳиблари жонсиз ҳолда кўтарилганлар деб таъкидлайдилар. Биз - ҳанафийларнинг ақидамиз бўйича, Исо (а. с.) тирик ҳолда кўтарилганлар, деймиз. Оятни эса: «Эй, Исо! Мен сени ўз ажалинг билан вафот эттирувчиман, уларнинг қатли билан эмас», - деб таъвил қиламиз. Изоҳ(а): Ушбу оятда насроний дини ҳам қиёмат кунигача боқий қолишига ишорат бордир.\n\n56. Бас, кофир бўлганларни дунё ва охиратда шиддатли азоб билан азоблайман. Улар учун ёрдамчилар бўлмас.\n\n57. Имон келтириб, солиҳ амалларни қилганларга эса (Аллоҳ) мукофотни мукаммал берур. Аллоҳ золимларни ёқтирмас».\n\n58. Бу Сизга тиловат қилаётганимиз оятлар ва ҳикматли зикрлардандир.\n\n59. Албатта, Исонинг (отасиз туғилиш) мисоли, Аллоҳ наздида бамисоли Одам (Ато) кабидирки, уни тупроқдан яратиб, сўнгра унга «Бўл!» деди, бас, (у) бўлди.\n\n60. (Бу) Ҳақ (Сўз) Раббингиздандир. Бас, шубҳа қилувчилардан бўлманг!\n\n61. Сизга келган шу (ҳаққоний) билимдан кейин (насронийлардан) ким Сиз билан (Исо) тўғрисида баҳслашмоқчи бўлса, (ундай кимсаларга) айтинг: «Келинглар, ўғилларимиз билан ўғилларингизни, хотинларимиз билан хотинларингизни, ўзимиз билан ўзларингизни чорлаб, сўнг (биргаликда) илтижо қиламиз, бас, ёлғончиларга Аллоҳ лаънатини тилаймиз».\n\nИзоҳ: «Мадорик» тафсирида айтилишича, Нижрон қабиласининг епископи Оқиб бошчилигида насронийлар учрашув белгиланган жойга яқинлашганларида пайғамбаримиз набиралари - Ҳасан, Ҳусан ва Фотима қизлари билан келаётганини кўришади. Шунда Оқиб ўз издошларига: «Эй, насронийлар жамоаси! Ортингизга қайтаверингиз! Мен биз билан баҳслашиш учун келаётган шундай зотларни кўраяпманки, улар агар Аллоҳдан тоғни кўчиришни сўрасалар ҳам ижобат бўлур», - деб қайтиб кетишган экан.\n\n62. Албатта, бу рост қиссадир. Аллоҳдан ўзга илоҳ йўқ. Аллоҳнинг Ўзигина қудрат ва ҳикмат эгасидир.\n\n63. (Шунда ҳам) агар юз ўгирсалар, албатта, Аллоҳ бузғунчиларни (яхши) билувчидир.\n\n64. Айтинг (эй, Муҳаммад): «Эй, китоб аҳли (яҳудийлар ва насронийлар), биз билан сизнинг ўртамизда (аҳамияти) баробар бўлган бир сўзга келингиз - ёлғиз Аллоҳгагина ибодат қилайлик, Унга ҳеч нарсани шерик қилмайлик ва Аллоҳни қўйиб бир-бирларимизни илоҳ қилиб олмайлик!» Агар (бу таклифдан) юз ўгирсалар, (сизлар уларга): «Гувоҳ бўлингларки, биз мусулмонлармиз», - деб айтингиз!\n\n65. Эй, аҳли китоблар, нима учун Иброҳим ҳақида (у бизнинг динимизда бўлган деб) баҳслашасизлар? Ахир, Таврот билан Инжил ундан кейин нозил бўлган-ку! Ақлни ишлатмайсизми?!\n\n66. Эй, сиз (аҳли китоблар) - ўзингиз биладиган нарсалар (Мусо ва Исо) ҳақида (билиб-билмай) баҳслашдингиз. Нега энди билмаган нарсангиз (Иброҳим дини) ҳақида баҳслашасиз? Аллоҳ билур, сизлар эса билмайсизлар.\n\n67. Иброҳим яҳудий ҳам, насроний ҳам бўлмаган, балки тўғри йўлдан тоймаган (ҳаниф) мусулмон бўлган ва мушриклардан бўлмаган.\n\n68. Одамлар ичида Иброҳимга яқинроғи - унга эргашганлар, ушбу пайғамбар (Муҳаммад) ва мўминлардир. Аллоҳ (эса) мўминларнинг дўстидир.\n\n69. Аҳли китоблардан бир тоифаси сизларни (тўғри йўлдан) янглиштиришни истайдилар. Лекин, ўзлари сезмаган ҳолда фақат ўзларинигина янглиштирадилар.\n\n70. Эй, аҳли китоблар, нима учун Аллоҳнинг (Тавротдаги Муҳаммад ҳақида келган) оятларини инкор этасиз, ваҳоланки, ўзларингиз унга гувоҳсизлар?!\n\n71. Эй, аҳли китоблар, нима учун ўзингиз била туриб ҳақни ноҳақликка аралаштирасиз ва ҳақиқатни яширасиз?!\n\n72. Аҳли китоблардан бир тоифаси (бир-бирларига шундай) дейишди: «Мўминларга нозил қилинган нарса (Қуръон)га куннинг бошида имон келтириб, охирида уни инкор этинглар, шояд (шунда) улар (ҳам имонларидан) қайтсалар.\n\nИзоҳ: Яъни сизларга тақлид қилиб улар ҳам ўз динларидан қайтсалар ажаб эмас, деган маънода бир-бирларига тавсия этдилар. Бу қибланинг Каъба томонга ўзгариши хусусида эди. Аҳли китоблар шу услуб билан мусулмонларни чалғитмоқчи бўлганлар.\n\n73. Динингизга эргашганлардан бошқаларга ишонмангизлар». Айтинг (эй, Муҳаммад): «Тўғри йўл - бу Аллоҳнинг йўли». (Аҳли китоблар давом этиб дедилар): «Токи бирор кишига сизларга берилган маълумот берилмасин ёки Парвардигорингиз ҳузурида сизлар билан ҳужжатлашиб юрмасин». Айтинг: «Албатта, фазл Аллоҳнинг «қўли»дадир. Уни хоҳлаган кишиларига берур. Аллоҳ фазли кенг, билимдон зотдир.\n\n74. Раҳматини (пайғамбарлик ёки Исломни) Ўзи хоҳлаган кишига беради. Аллоҳ буюк фазл эгасидир.\n\n75. Аҳли китоблар орасида шундайи (ҳам) борки, унга катта миқдордаги пулни омонат берсанг, сенга (хиёнатсиз яна) қайтаради. Лекин, шундайи (ҳам) борки, унга бир динор (пул)ни омонат берсанг, то устида қаттиқ туриб олмагунинггача, сенга қайтариб бермайди. Бунинг сабаби: «Омийлар (араб мусулмонлар)га бизга (даражамизга етишга)ча йўл бўлсин», - дейишларидир. Улар била туриб, Аллоҳ ҳақида ёлғон гапирадилар.\n\nИзоҳ: Бу оят омонатга хиёнат қилмайдиган, кейинроқ Исломга кирган яҳудий Абдуллоҳ ибн Салом ҳамда хиёнаткор Фанҳос ибн Озуро ҳақида нозил бўлган.\n\n76. Аслида эса ким (Аллоҳ) аҳдига вафо қилса ва тақволи бўлса, албатта, Аллоҳ тақводорларни севади.\n\n77. Аллоҳга берган аҳдлари ва қасамларини озгина баҳога алмаштирадиган кимсалар учун охиратда ҳеч қандай насиба йўқдир. (Қиёмат кунида) Аллоҳ уларга гапирмайди, (раҳмат назари билан) боқмайди ва уларни оқламайди ҳам. Улар учун аламли азоб бордир.\n\n78. Улар (Аҳли китоблар)нинг яна бир гуруҳи сизлар Китобдан (Тавротдан) бўлмаган нарсани Китобдан деб ўйлашларингиз учун Китобни тилларини бураб (ўзгартириб) ўқийдилар ҳамда уни «Аллоҳ ҳузуридан» дейдилар. Аслида эса у - Аллоҳ ҳузуридан эмас. Улар била туриб, Аллоҳ номидан ёлғон сўзлайдилар.\n\n79. Ҳеч бир инсонга Аллоҳ Китоб, Ҳикмат ва пайғамбарлик берганидан кейин унинг одамларга: «Аллоҳни қўйиб, менга банда бўлинглар!» - дейиши мумкин эмас, балки уларга «Китобдан таълим берадиган ва ўзингиз ҳам ўрганадиган раббоний (Парвардигорга сиғинувчи) кишилардан бўлингиз!» (дейиши жоиздир.)\n\n80. (Ўша пайғамбар) сизларга фаришталар ва пайғамбарларни маъбуд қилиб олишингизни ҳам буюрмайди. Ахир, мусулмон бўлганингиздан кейин сизларга куфрга қайтишингизни буюрармиди?!\n\n81. Эсланг (эй, аҳли китоблар,) Аллоҳ (пайғамбарлардан) аҳд олган: «Мен сизларга Китоб ва Ҳикмат берган бўлсам, сизлардаги (Китоб)ни тасдиқ этувчи бир пайғамбар (Муҳаммад) келганда, албатта, унга имон келтирасиз ва ёрдам берасиз!» (Аллоҳ): «Тан олдингизми ва мазкур аҳдномани шу шарт билан қабул қиласизми?» - деганида, улар: «Тан олдик»,- деб жавоб бердилар. Аллоҳ деди: «Гувоҳ бўлингиз! Мен ҳам сизлар билан бирга гувоҳлардандирман».\n\n82. Бас, ким шундан (аҳдидан) кейин юз ўгирса, ана ўшалар фосиқдирлар.\n\n83. Аллоҳнинг (ҳақ) динидан ўзга динни истайдиларми?! Ваҳоланки, осмонлару Ердаги барча зотлар (фаришталар, инсу жинлар) хоҳ ихтиёрий, хоҳ мажбурий Унга бўйин сунгандир ва Унинг ҳузурига қайтарилурлар.\n\n84. Айтинг (эй, Муҳаммад): «Аллоҳга, бизга нозил қилинган нарса (Қуръон)га ва Иброҳим, Исмоил, Ишоқ, Яъқуб ва (унинг) авлодларига нозил қилинган нарсаларга, Мусо ва Исо ҳамда барча пайғамбарларга Парвардигорлари томонидан берилган нарса (ваҳий)га имон келтирдик. Уларнинг орасида бирортасини (тасдиқлашда) фарқ қилмаймиз ва Унинг ўзигагина бўйин сунувчилармиз».\n\n85. Кимки Исломдан ўзга динни истаса (ихтиёр этса), ундан (у) сира қабул қилинмагай ва у охиратда зиён кўрувчилардандир.\n\n86. Имон келтириб, Пайғамбарнинг барҳақлигига гувоҳлик берганларидан ва уларга ҳужжатлар келганидан кейин кофир бўлганларни Аллоҳ қандай (қилиб) ҳидоятга йўлласин?! Аллоҳ золимлар қавмини ҳидоятга йўлламайди.\n\n87. Ана ўшаларнинг жазоси - Аллоҳ, фаришталар ва барча одамларнинг уларга лаънат айтишидир.\n\n88. Улар унда (лаънат ёки дўзахда) абадий қолувчилардир, уларнинг азоблари енгиллаштирилмас ва кечга ҳам сурилмас.\n\n89. Илло, шундан (куфрдан) кейин тавба қилиб, (хатоларини) тузатсалар, албатта, Аллоҳ кечиримли ва раҳмлидир.\n\n90. Албатта, имон келтирганларидан кейин (яна) куфрга кетган, сўнгра куфрда мустаҳкамланган кимсаларнинг тавбалари сира қабул қилинмас. Ана ўшалар адашган (гумроҳ)лардир.\n\n91. Албатта, кофир бўлган ва кофирликларича ўлганларнинг бирортаси агар ер юзи тўла олтинни бадал сифатида берса ҳам, асло қабул қилинмас. Ана ўшаларга аламли азоб бору, ёрдамчилар йўқдир.\n\n92. Суйган нарсаларингиздан эҳсон қилмагунингизгача сира яхшилик (жаннат)га ета олмайсизлар. Нимаики эҳсон қилсангиз, албатта, Аллоҳ уни билувчидир.\n\nИзоҳ: Оятдаги яхшилик сўзини ҳақиқий яхшилик, савоб, жаннат ёки ҳақиқий тақво мақоми каби мазмунда тушуниш лозим бўлади.\n\n93. Таврот нозил бўлмай туриб, Исроил (Яъқуб) ўзига ҳаром қилган нарса (туя гўшти билан сути)дан бошқа барча таомлар Исроил авлодига ҳалол эди. «Агар ўзларингизни (буни инкор этишда) ростгўй деб билсангиз, Тавротни келтириб, ўқиб кўрингиз», - деб айтинг.\n\nИзоҳ: Бу мусулмонлар туя гўшти ва сутини истеъмол қилганлари туфайли яҳудийларнинг қилган таъналарига жавобан нозил бўлган оятдир. Исроил (Яъқуб) пайғамбар фақат ўзлари учун истисно сифатида туя гўшти ва сутини ҳаром қилганлар. Бунга икки сабаб кўрсатилган. Биринчиси - Яъқуб (а. с.) бир оғир касалликка учраганларида, «Агар соғайиб кетсам, ўзимга энг ёқимли бўлмиш туя гўшти ва сутини истеъмол қилмаслик йўли билан нафсимни қийнайман», - деб назр қилганлар. Назр эса қасамни бир тури. Иккинчиси - мазкур оғир касалликдан фориғ бўлиш учун табиблар шу хилдаги парҳезга буюришган.\n\n94. Шундан кейин ҳам кимки Аллоҳга ёлғон тўқиса, ана ўшалар золимлардир.\n\n95. «Аллоҳ рост сўзлар. Бас, ҳақ йўлда собит бўлмиш Иброҳимнинг динига эргашинглар! У мушриклардан бўлмаган», - деб айтинг.\n\n96. Албатта, одамлар (ибодати) учун қурилган биринчи Уй - Бакка (Макка)даги муборак ва оламлар учун ҳидоят (манбаи) бўлмиш (Каъба)дир.\n\n97. Унда аниқ аломатлар - «Мақоми Иброҳим» бордир*. Унга (Каъбага) кирган киши омонда бўлур. Йўлга қодир бўлган одамлар зиммасида Аллоҳ учун Байтни ҳаж қилиш (фарзи) бордир*. Кимда-ким (буни) инкор этса, бас, албатта, Аллоҳ оламлардан беҳожатдир.\n\nИзоҳ: Дарҳақиқат, Макка шаҳрида Мақоми Иброҳим, Зам-зам булоғи, Ҳажарул-асвад, Сафо, Марва каби осори атиқалар мавжудким, улар узоқ ўтмиш аломатлари ҳисобланади. Изоҳ(а): Ҳаж ибодатининг Аллоҳ томонидан фарз қилинганига ушбу оят далилдир.\n\n98. Айтинг: «Эй, аҳли китоблар! Аллоҳ қилаётган кирдикорларингизга гувоҳ бўлатуриб, нега Аллоҳнинг оятларини инкор этасиз?»\n\n99. Айтинг: «Эй, аҳли китоблар! Нега имон келтирганларни Аллоҳ йўлидан тўсасиз ва ўзингиз гувоҳ бўла туриб, уни (йўлни) қинғирлаштиришга интиласиз? Қилаётган ишларингиздан Аллоҳ ғофил эмас-ку!»\n\n100. Эй, имон келтирганлар! Агар Китоб берилганларнинг бирор гуруҳига бўйин сунсангиз, имон келтирганингиздан кейин сизларни (яна) кофирликка қайтарадилар.\n\nИзоҳ: Шос ибн Қайс исмли бир яҳудий Мадинадаги Авс ва Хазраж қабилаларидан имон келтирган бир гуруҳ мусулмонлар ёнидан ўта туриб бир йигитга: «Уларга олдинги ўрталарида ўтган қабила жангини бир эслатиб қўй», - дейди. У эслатгандан сўнг икки қабила кишилари бир-бирлари билан жанжаллашиб, ҳатто қилич яланғочлашгача борадилар. Бу хабар Расулуллоҳга етгач, ул зот: «Мен ҳали ораларингда туриб, сизлар яна жоҳилият даврига қайтмоқчимисизлар?!» - деб танбеҳ берадилар. Шундан кейин улар шайтон йўлидан қайтиб, яна ярашиб оладилар.\n\n101. Аллоҳнинг оятлари сизларга ўқиб турилган, ораларингизда Унинг пайғамбари турган бир пайтда қандай қилиб (динни) инкор этасиз?! Ким Аллоҳ (дини)ни маҳкам тутса, демак, у тўғри йўлга йўлланибди.\n\n102. Эй, имон келтирганлар! Аллоҳдан чинакам қўрқув билан қўрқингиз ва мусулмон бўлмай дунёдан ўтмангиз!\n\n103. Ҳаммангиз Аллоҳнинг «арқони» (Қуръон)ни маҳкам тутинг ва фирқаларга бўлинманг ва ўзаро адоватда бўлган пайтларингизда дилларингизни (туташтириб) ошно қилиб қўйган Аллоҳнинг неъматини ёдда тутинг. Унинг неъмати туфайли биродарларга айландингиз. Дўзах чоҳи ёқасида турганингизда, сизларни ундан қутқарди. Шояд ҳақ йўлни топгайсизлар, деб, Аллоҳ Ўз оятларини сизларга шундай баён қилади.\n\n104. Сизлардан яхшиликка даъват этадиган, амри маъруф ва наҳий мункар ишларини олиб борадиган (бир) уммат бўлсин! Айнан улар, толе топувчилардир.\n\nИзоҳ: Бу ердаги «сизлардан» сўзидан араб тили қоидаси бўйича икки хил маъно олиш мумкин. Яъни, сизлардан бир жамоат чиқиб, яхшиликка даъват қилиш, амри маъруф, наҳйи мункар ишлари билан шуғуллансин, деб ҳам тушуниш мумкин. Яна, сизлар ҳаммангиз мазкур ишларни қиладиган уммат бўлинглар, деган буйруқни олиш ҳам жоиз. Деярли ҳамма тафсирларда шу икки хил тафсир баён этилган. Лекин муфассирларнинг аксарияти иккинчи тафсирни қўллаб-қувватлаганлар. Улар жумласидан Абу Мансур Мотуридий ҳазратлари ҳам «Таъвилоти Аҳлис-сунна» номли тафсир китобларида шу суранинг 110-, Моида сурасининг 79-оятлари ва бир неча ҳадиси шарифлардан далил келтириб, амри маъруф, наҳйи мункар ишларини қилиш ҳар бир мусулмон зиммасига вожиб қилинган, деб таъкидлайдилар. Бинобарин, баъзи бир диний оқимларнинг мазкур 104-оят асосида турли ҳизб ва гуруҳлар тузиб, жамоатдан ажралиб олишларининг илоҳий кўрсатмаларга тўла мос эмаслиги маълум бўлади.\n\n105. Ҳужжатлар келгандан кейин ҳам бўлиниб, ўзаро ихтилофга берилган кимсаларга ўхшамангиз! Ана ўшаларга улкан азоб бордир.\n\n106. Баъзи юзлар оқарадиган ва баъзи юзлар қораядиган Кун (қиёмат)ни эсланг: юзи қорайганларга: «Имон келтиргандан кейин яна куфрга қайтган эдингизларми? Куфрингиз туфайли мана шу азобларни тотиб кўринг, энди», - дейилур.\n\n107. Юзлари оқарган зотлар эса Аллоҳнинг раҳмати (жаннати)дадирлар. Улар у ерда абадий қолувчилардир.\n\n108. Бу Аллоҳнинг оятларидир. Уларни Сизга ҳаққоний равишда ўқиб бермоқдамиз. Аллоҳ оламларга зулмни раво кўрмас.\n\n109. Осмонлар ва Ердаги нарсалар Аллоҳникидир ва (барча) ишлар Аллоҳга қайтарилур (Аллоҳ ҳукмига оширилур).\n\n110. Одамларга чиқарилган (маълум бўлган) умматнинг энг яхшиси бўлдингиз (эй, мусулмонлар! Зеро, сиз) амри маъруф, наҳйи мункар қиласиз ва Аллоҳга имон келтирасиз. Агар аҳли китоблар (ҳам) имон келтирганларида эди, ўзлари учун яхши бўлур эди. Улар орасида мўминлари ҳам бор, кўпчилиги эса фосиқлардир.\n\n111. Улар сизларга (бироз) озор беришдан бошқа зарар етказа олмайдилар. Агар сизлар билан урушсалар, чекиниб қочурлар. Сўнг, уларга ёрдам берилмас.\n\n112. Аллоҳ ва (мусулмон) одамлар ҳимоясига олинмаган тақдирда, (улар) қаерда бўлишларидан қатъий назар, хорликка маҳкумдирлар. Улар Аллоҳнинг ғазабига учрадилар ва мискинликка маҳкум бўлдилар. Бунга сабаб - Аллоҳ оятларини инкор этишлари, пайғамбарларни ноҳақ ўлдиришлари, итоатсизликлари ва тажовузкорликларидир.\n\nИзоҳ: Мусулмон мамлакатлари ҳимоясида яшайдиган ғайридинлар зиммийлар деб аталади. Уларнинг ҳуқуқлари белгиланган қоидалар билан ҳимоя этилади.\n\n113. Уларнинг ҳаммаси баробар эмас. Аҳли китоблар орасида туни билан сажда қилган ҳолда Аллоҳнинг оятларини тиловат қилиб чиқадиган тўғри жамоа ҳам бор.\n\n114. (Улар) Аллоҳга ва охират кунига имон келтирадилар, яхши ишларга буюриб, ёмон ишлардан қайтарадилар ва хайрли ишлар сари шошиладилар. Айнан улар солиҳ кишилардандир.\n\n115. Нимаики яхшилик қилган бўлсалар, (унинг савобидан) маҳрум бўлмайдилар. Аллоҳ тақводорларни (яхши) билувчидир.\n\n116. Кофир бўлганларни (ҳеч қачон) молдунёлари ва фарзандлари Аллоҳ (азоби)дан қутқара олмайди. Ана ўшалар дўзах аҳлидир ва улар у ерда абадий қолувчилардир.\n\n117. Уларнинг бу дунёда (риёкорлик билан) қилган эҳсонлари изғиринга ўхшайди: ўзларига зулм қилган қавмнинг экинига тегиб, уни ҳалок қилур. Уларга Аллоҳ зулм қилмади, балки (улар) ўзларига зулм қилмоқдалар.\n\n118. Эй, имон келтирганлар! Ўзларингиздан ўзгалар (мунофиқлар)ни яқин дўст (сирдош) тутмангиз! Улар сизларга нисбатан бузғунчилик қилишда кучларини аямайдилар ва ҳолларингиз забун бўлишини истайдилар. Сизларни ёмон кўришлари оғизлари (сўзлари)дан аён бўлди, дилларида яширган (адоват)лари эса янада каттароқдир. Агар ақлингизни ишлатсангизлар, сизларга оятларни баён қилиб бердик.\n\n119. Эй, сизлар! Уларни яхши кўрасиз, лекин улар сизларни яхши кўрмайдилар. Сизлар ҳамма (илоҳий) китобларга имон келтирасиз ва (улар) сизларга йўлиққанларида: «Имон келтирдик», - дейишади. Ўзлари холи қолишганда эса, аччиқларидан бармоқларини тишлайдилар. «Шу аччиқларингиз билан ўлиб кетинг!» - деб айтинг. Албатта, Аллоҳ диллардаги гапларни (ҳам) билувчидир.\n\n120. Сизларга етган яхшилик уларни хафа қилади. Сизларга етган ёмонликдан эса хурсанд бўладилар. Агар сабр билан тақвода бўлсангиз, уларнинг макрлари сизларга ҳеч қандай зарар етказмайди. Албатта, Аллоҳ уларнинг қилмишларини иҳота қилувчидир.\n\n121. Оила аҳлингизни саҳарлаб тарк этиб, мўминларни жанг жабҳаларига жойлаб юрган (кезлар)ингизни эсланг! Аллоҳ эшитувчи ва билувчидир.\n\nИзоҳ: Шу оятдан бошлаб жанг оятлари баён этилади.\n\n122. Сизлардан икки тоифа (мусулмонлар) умидсизликка туша бошлади, ваҳоланки, Аллоҳ уларга ҳомий эди. Мўминлар (ҳар доим) Аллоҳга таваккул қилсинлар!\n\nИзоҳ: Икки тоифанинг бири Мадина шаҳрининг Хазраж қабиласидан бўлмиш Бану Салама маҳалласига мансуб мусулмонлар, иккинчиси - Авс қабиласидан бўлмиш Бану Ҳориса маҳалласига мансуб мусулмонлар эди.\n\n123. (Мана), Бадрда (ҳарбий) кучингиз оз бўлса-да, Аллоҳ сизларни ғолиб қилди-ку! Бас, Аллоҳдан қўрқингиз, зора шукр қилсангиз.\n\n124. Мўминларга «Раббингиз (осмондан) нозил этилган уч мингта фаришта билан сизларга мадад бергани кифоя эмасми?!» - деган пайтингизни эсланг!\n\n125. Дарҳақиқат, (кифоя қилур)! Агар сабрли бўлиб, Аллоҳдан қўрқсангиз ва улар (душманлар) бехос ҳужум қилиб қолсалар - Раббингиз сизларга беш мингта белгили фаришта билан мадад берур.\n\nИзоҳ: Фаришталарнинг бошқа жангчилардан ажралиб туришлари учун улар минган отларнинг ёллари ва думлари оқ рангда бўлганлиги ривоят қилинади. Бошқа ривоятда фаришталарнинг саллалари сариқ рангда бўлган, дейилади.\n\n126. Бу (мадад)ни Аллоҳ сизларга хушхабар бўлиши ва дилларингиз таскин топиши иичиин берди. ўа1аЬа эса фақат қудратли ва ҳикматли Аллоҳ ҳузуридангина (келур).\n\n127. Кофирларнинг бир қисмини ҳалок қилиш ёки зарба бериб, ноумид ҳолда қайтишларига мажбур қилиш учун (мадад берилди).\n\n128. Сиз учун (эй, Муҳаммад,) бу ишда бирор ихтиёр йўқдир. Аллоҳнинг Ўзи уларнинг тавбаларини (балким) қабул қилар ёхуд жазолар. Зеро, улар золимлардир.\n\n129. Осмонлару Ердаги борлиқ Аллоҳникидир. Ўзи хоҳлаган кишини мағфират қилади, хоҳлаган кишини жазолайди. Аллоҳ мағфиратли ва раҳмли зотдир.\n\n130. Эй, имон келтирганлар! (Берган қарзларингизни) икки баравар ва ундан ҳам кўпайтириб, устама ила еб юбормангиз! Аллоҳдан қўрқингиз! Зора (шунда) толе топсангизлар.\n\n131. Кофирлар учун тайёрлаб қўйилган дўзахдан сақланингизлар!\n\n132. Аллоҳга ва Пайғамбарга итоат қилинг, шояд, шунда раҳм қилинсангизлар.\n\n133. Раббингиздан (келувчи) мағфират ва кенглиги осмонлару Ерга тенг, тақводорлар учун тайёрлаб қўйилган жаннат сари шошилингиз!\n\n134. (У тақводорлар) фаровонлик ва танглик кунларида ҳам эҳсон қиладиган, ғазабларини ютадиган, одамларни (хато ва камчиликларини) афв этадиганлардир. Аллоҳ эзгулик қилувчиларни севар.\n\n135. Улар бирор фаҳш иш қилиб қўйсалар ёки ўзларига зулм қилиб қўйсалар, (дарҳол) Аллоҳни эслаб, истиғфор айтадилар. Ваҳоланки, гуноҳларни фақат Аллоҳгина мағфират этар. Яна, била туриб, қилмишларида давом этмайдиган кишилардир.\n\n136. Айнан уларнинг мукофотлари - Парвардигорларидан мағфират ва остидан анҳорлар оқиб турувчи жаннат боғлари бўлиб, ўша жойда абадий бўлурлар. (Яхши) амал қилувчиларнинг мукофоти нақадар яхши!\n\n137. Сизлардан илгари кўп (ибратли) воқеалар бўлиб ўтган. Ер юзи бўйлаб сайр қилинглар ва (ҳақни) ёлғонга чиқарганларнинг оқибати қандай бўлганини кўринглар!\n\n138. Бу (Қуръон ёки мазкур гаплар) одамлар учун баёнот ҳамда тақводорлар учун ҳидоят ва насиҳат (манбаи)дир.\n\n139. Агар (чин) мўмин бўлсангиз, ўзингиз аъло (даражада) бўла туриб, (баъзи мағлубиятларингиз учун) сустлашмангиз ҳам, ғамгин ҳам бўлмангизлар.\n\n140. Агар сизларга (Уҳуд жангида) жароҳат (мағлубият) етган бўлса, у қавмга ҳам (Бадр жангида) худди шундай жароҳат (мағлубият) етган. Имонли кишиларни билиш ва сизлардан шаҳидларни саралаб олиш учун (Биз) шу (ғалаба) кунларни (кетма-кет) алмаштириб турамиз. Аллоҳ золимларни севмагай.\n\n141. Аллоҳ мўминларни (гуноҳларидан) поклаш ва кофирларни ҳалок қилиш учун (мазкур ишларни қилди).\n\n142. Ёки Аллоҳ сизларнинг ичингиздан ким (чиндан) жиҳод қилувчи ва ким сабрли эканини имтиҳон қилиб кўрмасдан жаннатга кираверамиз, деб ўйладингизми?\n\n143. Ажалингиз етмай, ўлимни (шаҳидликни) орзу қилар эдингиз. Мана, энди (Уҳудда) уни кўз ўнгизда кўриб турибсиз.\n\nИзоҳ: Яъни шаҳидликка сизлар эмас, балки Уҳуд жангида шерикларингиз етишганини гувоҳи бўлдингиз.\n\n144. Муҳаммад пайғамбардир, холос. Ундан олдин ҳам пайғамбарлар ўтган. Мабодо, у ўлса ёки ўлдирилса, ортларингиз (куфр)га қайтиб кетасизми?! Кимки ортига қайтса, Аллоҳга сира зарар етказа олмайди. Аллоҳ шукр қилувчиларни мукофотлар.\n\n145. Ҳар бир жон (эгаси) Аллоҳнинг изни билангина муҳлати белгилаб қўйилган битик (ажал) етганда ўлади. Ким дунё савоби (ўлжа)ни ирода қилса, унга ўшандан берурмиз. Ким охират савобини ирода қилса, унга (ҳам) ўшандан берурмиз. Шукр қилувчиларни, албатта, мукофотлаймиз.\n\n146. Қайси бир пайғамбар (ўтган бўлса), у билан бирга кўп жамоалар жанг қилганлар. (Лекин) Аллоҳ йўлида уларга етган нарсалар сабабли сустлик, заифлик қилмаганлар, (ёвга) таслим ҳам бўлмаганлар. Аллоҳ (эса) сабрлиларни севгай.\n\nИзоҳ: Бу оят орқали Аллоҳ таоло Уҳуд жангида сустлик, заифлик ва иродасизлик кўрсатган бир гуруҳ мусулмонларни танқид қилмоқда.\n\n147. Уларнинг гаплари фақат қуйидаги бўлди: «Эй, Раббимиз! Бизларнинг гуноҳларимизни ва ишимиздаги исрофгарчилигимизни кечир, (жанг асносида) қадамларимизни мустаҳкам қил ва бизга кофирлар қавми устидан ғалаба насиб эт!»\n\n148. Бас, Аллоҳ уларга ҳам бу дунёнинг савоби (ғалаба ва ўлжа)ни, ҳам охиратнинг чиройли савоби (мағфират ва жаннат)ни берди. Аллоҳ эзгулик қилувчиларни севар.\n\n149. Эй, мўминлар! Агар кофирларга бўйин сунсангиз, сизларни ортингизга (куфрга) қайтарурлар. (Натижада) зиён кўрувчиларга айланиб қолурсизлар.\n\n150. Аслида Аллоҳ ҳимоячингиздир ва У ёрдам берувчиларнинг афзалидир.\n\n151. Аллоҳ ҳужжат нозил қилмаган (бут, санам каби) нарсаларни Унга шерик қилганлари учун кофирларнинг дилларига ваҳима солурмиз. Уларнинг борар жойлари дўзахдир. Золимларнинг жойи нақадар нохуш!\n\n152. Сизлар Унинг изни билан улар (кофирлар)ни тор-мор қила бошлаганингизда, Аллоҳ ўз ваъдасига содиқ чиқди*. Лоқайдлик қилиб, (Пайғамбар) буйруғидан чиқиб, тортиша бошламагунингизча ва ёқтирган нарсангиз (ғалаба)ни сизларга кўрсатгунга қадар (ютуқ сизлар томонда бўлди). Ораларингизда дунёни ёқтирадиганлар ҳам, охиратни ёқтирадиганлар ҳам бор эди. Сўнгра сизларни синовдан ўтказиш учун (ғалабангизни мағлубият сари) буриб юборди ва гуноҳларингиздан ўтди. Аллоҳ мўминларга нисбатан фазл соҳибидир.\n\nИзоҳ: Бу ва кейинги оятларда ҳижратнинг учинчи йили кечган Уҳуд жанги тўғрисида маълумот берилади. Мадина ҳудудидаги Уҳуд тоғи этагида пўй берган бу тўқнашувда дастлаб Макка қўшини устидан мусулмонлар ғалаба қила бошлайди. Лекин жанг сўнгида баъзи мусулмонларнинг айби билан мағлубиятга учрайдилар. Расулуллоҳ бир гуруҳ камончиларни ҳозирги «Румот» деб аталадиган тепаликда туришга буюрганларида, улар итоатсизлик қилиб, ижозат бўлишини кутмасдан ўз жойларидан ўлжа томон жилиб кетишади. Ҳарбий интизомнинг бузилиши мусулмонларнинг мағлубиятига сабаб бўлади. Камончиларнинг жойи бўшаб қолганини пайқаган ёв қўшинлари ўша тарафдан ҳужум уюштирадилар ва натижада Расулуллоҳнинг амакилари буюк саркарда Амир Ҳамзадек паҳлавонларнинг ҳам кўпчилиги шаҳид бўлади. Жаноб Пайғамбаримиз (а. с.)нинг ҳам муборак тишлари шу жангда синади.\n\n153. Ўшанда ҳеч кимга қайрилиб боқмай, (жойингиздан) тез жилиб кетдингиз. Пайғамбар эса ортингиздаги (ҳарбий) бўлинмадан (туриб) сизларни чақирганича қолди. Қўлингиздан кетган нарсалар (ғалаба, ўлжалар) ҳамда сизларга етган мусибатлар учун ташвиш тортманг, деб, (Аллоҳ) сизларга ғам устига яна ғам бериб жазолади. Аллоҳ қилаётган ишларингиздан хабардордир.\n\n154. Сўнгра бу ғамнинг кетидан сизларга бир тинч уйқу нозил этдики, у сизларнинг бир қисмингизни мудратиб қўйди. Бошқа бир қисм (мунофиқлар) эса жон талвасасига тушиб, Аллоҳнинг шаънига ноҳақ жоҳилона бадгумонлик қилдилар ва айтдиларки: «Энди бизга бу ишдан бирор нарса (ғалаба) бўлармиди?!» Айтинг: «Барча иш Аллоҳга (оид)дир». Улар ичидаги сирларини Сиздан яширадилар. Айтадиларки: «Агар бизда бу иш юзасидан ихтиёр бўлганда эди, бу ерда қатл қилинмаган бўлур эдик». Айтинг: «Агар уйларингизда бўлганингизда ҳам (тақдирда) қатл қилинишлик ёзилган кимсалар ўзларининг (ўладиган) жойларига бориб қолган бўлар эдилар». Кўксингиздаги (имон)ни синаш ва дилларингизни (шайтон васвасасидан) поклаш учун (Аллоҳ шу мағлубиятни раво кўрди). Аллоҳ кўнгиллардаги кечинмаларни (ҳам) яхши билувчидир.\n\n155. Икки (ҳарбий) бўлинма тўқнашган кунда орангиздан юз ўгириб кетганларни шайтон баъзи қилмишлари туфайли янглиштирган эди. Аллоҳ уларни афв этди ҳам. Зеро, Аллоҳ кечирувчан ва ҳалим зотдир.\n\n156. Эй, имон келтирганлар! Ўзлари кофир бўлиб, Ер (юзи) бўйлаб сафарга ёки ғазот (жанг)га кетган биродарлари ҳақида: «Агар биз билан қолганларида ўлмаган ва қатл қилинмаган бўлур эдилар», - деб, уларнинг дилларига Аллоҳ ҳасрат (надомат) солишини хоҳловчи кишилар каби бўлмангиз! Аллоҳ тирилтиради ҳам, ўлдиради ҳам. Аллоҳ қилаётган ишларингизни кўриб турувчидир.\n\n157. Албатта, Аллоҳ йўлида қатл қилинсангиз ёхуд ўлсангиз, Аллоҳнинг мағфирати ва раҳмати (уларнинг) тўплаган (бойликлари)дан афзалроқдир.\n\n158. Қасамки, хоҳ ўлинг, хоҳ қатл этилинг, албатта, Аллоҳ ҳузурига жам этилурсизлар.\n\n159. Аллоҳнинг раҳмати сабабли (Сиз, эй, Муҳаммад,) уларга (саҳобаларга) мулойим бўлдингиз. Агар дағал, тошбағир бўлганингизда, албатта, (улар) атрофингиздан тарқалиб кетган бўлур эдилар. Бас, уларни афв этинг, (гуноҳлари учун) кечирим сўранг ва улар билан кенгашиб иш қилинг! (Бирор ишга) азму қарор қилсангиз, Аллоҳга таваккул қилинг! Аллоҳ таваккул қилувчиларни севар.\n\n160. Агар сизларга Аллоҳ мадад берса, ҳеч ким сизларга ғолиб бўлмас. Бордию қаровсиз қолдирса, Ундан ўзга сизларга ким ҳам мадад берар эди?! Аллоҳга таваккулни мўминлар қилсин!\n\n161. Пайғамбар (зоти) хиёнат қилиши мумкин эмас. Кимда-ким хиёнат қилса, қиёмат куни ўша хиёнати билан бирга (ҳузуримга) келур. Сўнгра ҳар бир жон (эгаси) Ўз амалларига (яраша) мукаммал жазо олур. Улар (ҳаққи)га зулм қилинмагай.\n\nИзоҳ: Бу ердаги хиёнат сўзидан урушдан қўлга киритилган ўлжа назарда тутилади. Демак, ҳеч бир пайғамбар ўлжа тақсимида хиёнат қилиб, ундан ўзига ноҳақ йўл билан ўзлаштириб олиши мумкин эмас.\n\n162. Аллоҳнинг ризосини излаган киши билан Аллоҳнинг ғазабига учраган кимса баробар бўлурми?! Унинг (ғазабга учраганнинг) борар жойи - жаҳаннам! Нақадар беҳузур жой у!\n\n163. Улар Аллоҳ ҳузурида (турли) даражалар (соҳибидирлар). Аллоҳ уларнинг қилаётган амалларини кўриб турувчидир.\n\n164. Ўзлари ичидан Аллоҳнинг оятларини ўқиб берадиган, (ширк ва гуноҳлардан) мусаффо қиладиган ҳамда уларга Китоб ва Ҳикматни таълим берадиган Пайғамбарни юбориб, Аллоҳ мўминларга меҳрибонлик қилди. Улар эса бундан олдин аниқ гумроҳликда эдилар.\n\n165. Сизларга (Уҳуд жангида) бир мусибат етган бўлса - сизлар (Бадр жангида) уларга икки баробар мусибат етказгансиз. «Бу қаёқдан келди?» - дейсизми?! «Бу (мағлубият) ўзингиздан», - деб айтинг! Албатта, Аллоҳ ҳар нарсага қодирдир.\n\n166. Икки (ҳарбий) бўлинма тўқнашган куни сизларга етган мусибат, албатта, Аллоҳнинг изни билан (содир бўлган) ва чинакам мўминларни билиш\n\n167. ҳамда мунофиқларни аниқлаш учун эди. Уларга: «Келинглар, Аллоҳ йўлида жанг қилинглар ёки (душманни) даф қилинглар!» - дейилса, (улар): «Агар (жиддий) уруш бўлишини билганимизда, ортингиздан борган бўлар эдик», - деган эдилар. Ўша куни улар имондан кўра куфрга яқинроқ эдилар. Улар дилларида йўқ нарсаларни оғизлари билан гапирадилар. Аллоҳ (эса) яширган нарсаларини яхшироқ билувчидир.\n\n168. Биродарларига: «Агар (Уҳуд жангида ҳалок бўлган мусулмонлар) бизга бўйин суниб (урушдан чиқиб кетганларида) ўлдирилмаган бўлур эдилар», - деб, (ўзлари жангдан ғолиб) ўтирган кимсаларга айтинг: «Агар гапларингиз рост бўлса, ўзларингдан ўлимни даф қилинглар-чи?!»\n\n169. Аллоҳ йўлида ўлдирилганларни асло ўлик деб ҳисобламанг! Аслида (улар) тирикдирлар, Парвардигорлари ҳузурида ризқланиб турурлар.\n\n170. (Мазкур шаҳидлар) Аллоҳ ўз фазли билан ато этган (неъматлардан) хушнуд, ортларида (тирик) ғолиб, ҳали уларга қўшилмаган (ғозийлар)га (қиёматда) хавф ва ташвиш бўлмаслиги ҳақида башорат берган ҳолларида (яшайдилар).\n\n171. (Яна бир) башоратлари Аллоҳ берадиган неъмат, фазл ва мўминларнинг мукофотини Аллоҳ зое қилмаслиги ҳақидадир.\n\n172. Уларга жароҳат етгандан кейин ҳам Аллоҳ ва Пайғамбар (буйруқларига) итоат қилган эдилар.\n\nУларнинг чиройли иш қилиб, тақволи бўлганларига улкан мукофотлар бордир.\n\n173. Уларга одамлар: «Сизларга қарши (ҳужум учун маккалик) одамлар (лашкар) тўпладилар. Улардан қўрқингиз!» - деганларида, (бу гап) уларнинг имонларини янада зиёда қилди ва айтдиларки: «Бизга Аллоҳнинг ўзи кифоя. У вакилликка ўта лойиқдир!»\n\n174. Улар (Бадр жангидан) Аллоҳнинг неъмати ва фазли ила бирор ёмонликка учрамай қайтдилар ва Аллоҳнинг ризосини изладилар. Аллоҳ, албатта, буюк фазл эгасидир.\n\n175. Албатта, ўша шайтон ўз дўстлари (мунофиқлар)ни қўрқитади. Агар (чинакам) мўмин бўлсангизлар улардан қўрқмангиз, (балки) Мендан қўрқингиз!\n\n176. Куфрда тез ҳаракат қилаётганлар Сизни ғамгин этмасин! Улар Аллоҳга ҳеч қандай зарар етказа олмайдилар. Аллоҳ уларга охиратда бирор насиба (савоб) бермасликни хоҳлайди. Уларга улкан азоб (муҳайёдир).\n\n177. Албатта, имонни куфрга алмаштирганлар Аллоҳга зинҳор зарар етказа олмайдилар. Уларга аламли азоб (бордир).\n\n178. Кофир бўлганлар, уларга муҳлат бериб турганимизни яхшилик деб ўйламасинлар! Муҳлатни уларга гуноҳлари янада кўпайиши учун берамиз. Уларга хор қилувчи азоб (бордир).\n\n179. Аллоҳ мўминларни сизлардаги ҳозирги ҳолатдек ўз ҳолларига ташлаб қўювчи эмас. У ҳали пок киму нопок ким ажрим этади. Аллоҳ сизларни илми ғайбдан хабардор қилмади, лекин Аллоҳ Ўз пайғамбарлари ичидан хоҳлаганларини (илми ғайбдан қисман билдириш учун) танлаб олади. Бас, Аллоҳга ва Унинг пайғамбарларига имон келтирингиз! Имон келтириб, тақволи бўлсангиз, сизларга буюк мукофот (бордир).\n\n180. Аллоҳнинг фазли билан берган нарсаси устида бахиллик қилувчилар буни ўзларига яхши деб ҳисобламасинлар! Асло! Бу улар учун ёмондир. Қиёмат куни бахиллик қилган нарсалари (ўз бўйинларига) бўйинтуруқ қилиб илиб қўйилади. Осмонлар ва Ернинг мероси Аллоҳга (қолур). Аллоҳ қилаётган ишларингиздан хабардордир.\n\n181. «Аллоҳ фақир, биз боймиз» деган одамларнинг гапини Аллоҳ эшитди. Уларнинг (бу) гапларини ҳамда пайғамбарларни ноҳақ қатл этганларини ёзиб қўямиз ва (қиёматда): «Ёнғин азобини тотиб кўринг!» - деймиз.\n\n182. Бу - ўз қилмишларинг маҳсули ва Аллоҳнинг бандаларга зулм қилмаслигидандир.\n\n183. «Бирор пайғамбар келса, (уни синаб кўриш учун) қилган қурбонлигини (осмондан тушган) ўт еб битирмагунча унга ишонмаслигимиз учун Аллоҳ биз билан аҳдлашган», - деган кимсаларга айтинг: «Мендан олдин ҳам сизларга (аждодларингизга) пайғамбарлар ҳужжатлар ва сизлар айтган (қурбонлик каби мўъжизалар) билан келган эдилар. Гапларингиз рост бўлса, нима учун уларни қатл этгансизлар?»\n\n184. Агар Сизни ёлғончига чиқараётган бўлсалар, (хафа бўлманг, зеро,) Сиздан илгари ҳужжатлар, илоҳий битиклар ва нур таратувчи китобларни келтирган (қатор) пайғамбарлар ҳам ёлғончига чиқарилганлар.\n\n185. Ҳар бир жон ўлим (аччиғи)ни тотувчидир. Қиёмат кунида, албатта, мукофотларингиз сизларга тўла- тўкис берилур. Бас, (ўша куни) ким дўзахдан узоқлаштирилиб, жаннатга киритилса, демак, у (катта) ютуққа эга бўлибди. Бу дунё ҳаёти эса, фақат ғурур (алдов) матоҳидир.\n\n186. Мол-мулкларингиз ва жонларингиз (офати ва мусибати) ила синалурсизлар. Шунингдек, сизлардан олдин\n\nКитоб берилганлар ва мушриклардан кўп азиятли (аччиқ) гапларни эшитасизлар. Агар сабр қилсаларингиз ва тақволи бўлсаларингиз, албатта, бу ишларнинг пухталигидандир.\n\n187. Эсланг (эй, Муҳаммад,) Аллоҳ аҳли китоблардан, уни (Китобни) одамларга, албатта, аниқ баён қиласизлар, уни (ҳеч кимдан) сир тутмайсизлар, деб аҳд олган эди. Лекин, улар уни ортларига улоқтириб, уни озгина баҳога сотиб юбордилар. Бу савдолари нақадар нохуш!\n\n188. Ўз қилмишларига суюнадиган, қилмаган (яхши) ишлари учун мақталишни севадиганлар азобдан халос бўладилар деб, асло ҳисобламанг! Уларга аламли азоб (бордир).\n\n189. Осмонлар ва Ернинг ҳукмронлиги Аллоҳга тегишлидир. Аллоҳ ҳар нарсага қодирдир.\n\n190. Осмонлар ва Ернинг яратилишида, тун ва куннинг ўрин алмашиб туришида ақл эгалари учун аломатлар бордир.\n\n191. Улар туриб ҳам, ўтириб ҳам, ётиб ҳам Аллоҳни зикр этадилар ва осмонлару Ернинг яратилиши ҳақида фикр юритадилар: «Эй, Раббимиз! Бу (коинот)ни беҳуда яратмагансан. Сен (айблардан) пок зотдирсан. Бас, бизни дўзах азобидан сақлагин!\n\nИзоҳ: Яъни ақл эгалари бўлмиш мусулмонлар имкониятларига қараб намозларни тик ҳолда, ўтириб, унга ҳам ожиз бўлсалар, ётган ҳолда имо-ишора билан ўқийверадилар. Бошқа бир тафсири шуки, бу ердаги зикрдан мақсад намоз эмас, балки Аллоҳни ёд этиш, дуо ва илтижо, тасбеҳ каби зикрлардир.\n\n192. Эй, Раббимиз! Кимни Сен дўзахга киргизсанг, албатта, уни хор қилган бўлурсан. Золимларга эса ёрдамчилар йўқдир.\n\n193. Эй, Раббимиз! Биз «Раббингизга имон келтиринг» деб, имонга чорлаган жарчи (Муҳаммад)ни эшитдик ва дарҳол имон келтирдик. Раббимиз! Гуноҳларимизни кечир, хатоларимизни ўчир ва бизларни солиҳ кишилар қаторида вафот эттир!\n\n194. Эй, Раббимиз! Яна бизларга пайғамбарларинг воситаси ила ваъда қилган нарсаларингни ато эт ва бизларни қиёмат кунида шармсор қилмагин! Албатта, Сен ваъдага хилоф қилмагайсан».\n\nИзоҳ: Бу оятдаги «пайғамбарларингга» деган сўзни пайғамбарларингга имон келтирганимизга қилган ваъданг ёки уларнинг тили билан ваъда қилган савобларингни ато эт, деб тушуниш ҳам мумкин.\n\n195. Бас, Парвардигорлари уларни (дуоларини) ижобат этиб, (деди:) «Албатта, Мен сизлардан амал қилувчининг - хоҳ эркак бўлсин ва хоҳ аёл бўлсин - амалини зое қилмасман. Ўз (ватанларидан) ҳижрат қилган, (юртларидан) бадарға қилинган, Менинг йўлимда азият чеккан, жанг қилган ва қатл этилганларнинг гуноҳларини каффорат қилурман ва Аллоҳнинг мукофоти сифатида уларни остиларидан анҳорлар оқиб турадиган, абадий яшаладиган жаннат (боғлари)га киргизурман. Аллоҳнинг ҳузурида эса, (янада) яхшироқ савоб (бордир).\n\nИзоҳ: Яъни қилган хайрли ишларининг савобини албатта ато қилурман. Умму Салама (р. а.) Расулуллоҳдан: «Нима учун Аллоҳ таоло ҳижрат қилган эркакларни мақтайверади, лекин аёлларни мақтамайди?» - деб сўраганларида шу оят нозил қилинган.\n\n196. Кофир бўлганларнинг шаҳарма-шаҳар сайр этиб (яйраб) юришлари Сизни зинҳор алдаб қўймасин!\n\n197. Арзимас роҳат. Кейин эса борадиган жойлари - жаҳаннам. Нақадар мудҳиш жой у!\n\n198. Лекин, Парвардигорларидан қўрққан (тақволи)лар учун эса остидан анҳорлар оқиб турадиган жаннат (боғлари) бўлиб, (улар) у ерда абадий бўлурлар. Бу Аллоҳ томонидан берилажак зиёфатдир. Аллоҳнинг ҳузуридаги (махсус савоблар эса) яхшилар учун (ҳаммасидан) афзалдир.\n\n199. Дарвоқе, аҳли китоблар ичида Аллоҳга, сизларга нозил қилинган (Китоб)га ҳамда ўзларига нозил қилинган (Китоб)га ишониб, Аллоҳга итоат ила бош эгувчилар ҳам бор: улар Аллоҳ оятларини озгина баҳога сотиб юбормайдилар. Айнан улар учун Парвардигорлари ҳузурида мукофот муҳайёдир. Аллоҳ ҳисоб-китобда тезкордир!\n\n200. Эй, мўминлар! Сабр қилингиз, бағрикенг бўлингиз ва (Аллоҳ йўлига) тахт бўлиб турингиз ва Аллоҳдан қўрқингиз, зора (шунда) толе топсангизлар!"
  },
  {
    "name": "Нисо сураси'",
    "text": "НИСО СУРАСИ\n\nНисо - аёллар.\n\nБу сурада асосан оила, турмуш, мерос масалалари, етимларга муносабат, эр-хотин ҳуқуқлари, фаҳш ва зино ишларининг зарарлари ва бошқа муҳим маълумотлар ўз аксини топган.\n\nМеҳрибон ва раҳмли Аллоҳ номи билан (бошлайман).\n\n1. Эй, одамлар! Сизларни бир жон (Одам)дан яратган ва ундан жуфти (Ҳавво)ни яратган ҳамда иккисидан кўп эркак ва аёлларни таратган Раббингиздан қўрқингиз! Шунингдек, ўрталарингиздаги ўзаро муомалада номи келтирилувчи Аллоҳдан ва қариндошлар (алоқасини узиш)дан қўрқингиз! Албатта, Аллоҳ сизларни кузатиб турувчидир.\n\n2. (Вояга етган) етимларга мол-мулкларини (қайтариб) берингиз, пок нарсани нопок нарсага алмаштирмангиз! Уларнинг молларини ўз молларингизга қўшиб ҳам емангиз! Зеро, бу катта гуноҳдир.\n\n3. Агар етимларга (нисбатан) адолатли бўла олмасликдан қўрқсангиз, сизлар учун (никоҳи) ҳалол бўлган аёлларга, иккита, учта, тўрттадан уйланаверингизлар. Бордию (улар ўртасида) одил бўла олмасликдан қўрқсангиз, бир аёлга (уйланинг) ёки қўл остингиздаги чўрилар (билан кифояланинг). Шу (адолатдан) оғиб кетмаслигингизга яқинроқдир.\n\nИзоҳ: Маълумки, Муҳаммад (а. с.) пайғамбар бўлиб келмасларидан олдинги жоҳилият даврида аёллар ҳуқуқи поймол қилинар эди. Бир эрга ўнлаб аёллар чўридек тутқин эди. Унинг устига тез-тез бўлиб турадиган жангларда эркаклар қурбон бўлиб кетар, тул аёллар сони эса ортиб борар эди. Ижтимоий ҳаётдаги бу муаммони Ислом дини одилона ҳал этиш йўлини кўрсатиб берди. Имкониятига қараб, то тўрт нафаргача аёлга уйланиш мумкинлиги, улар ўртасида одиллик қилишга кўзи етмаса, биттадан ортиқ уйланмаслик зарурлиги уқтирилади. Лекин бу рухсатни суиистеъмол қилиш мутлақо дуруст эмас. Яъни имконияти моддий жиҳатдан етарли бўлишининг ўзи кўпхотинлик учун етарли шарт ўрнини боса олмайди. Балки бу ерда биринчи оила аъзоларининг ахлоқий ва маънавий жиҳатларига салбий таъсир кўрсатмаслигини ҳам эътиборга олиш керак бўлади. Бундан ташқари шариат ҳукмлари билан бирга мусулмон одам ўзи яшаб турган жамиятдаги шарт-шароитлар, давлат қонунчилиги ва бошқа маҳаллий урф ва анъаналарни ҳам риоя қилиш шартдир. Акс ҳолда, гуноҳ ва жиноятлар содир этишга банданинг ўзи сабабчи бўлиб қолиши мумкин.\n\n4. Хотинларга маҳрларини мамнунлик билан берингиз! Агар сизларга ўзлари ундан бирор нарсани ихтиёрий равишда кечса (берса)лар, сизлар уни бемалол, иштаҳа билан тановул қилаверингизлар.\n\n5. (Қарамоғингиздаги) ақли норасоларга Аллоҳ сизларга (ҳаёт) туруми қилиб қўйган молларингиз (етимларнинг омонат моллари)ни бериб қўймангиз, балки ўша (моллар)дан едиринг, кийдиринг ҳамда уларга яхши гапиринг!\n\n6. Етимларни, то балоғат ёшига етгунларича, имтиҳон қилиб (жинсий ҳолатини текшириб) туринглар: вояга етганликларини сезсангиз, (омонат) мол-мулкларини ўзларига топширинглар! Уларни исроф қилиб ва (улғайиб қолмасинлар деб) шошқалоқлик билан еб юбормангиз! Ким бой бўлса, (етим молидан) сақлансин. Агар камбағал бўлса, яхшиликча (меъёрида олиб) есин. Мол-мулкларини ўзларига қайтарганингизда, уларга гувоҳ чақиринглар. Аллоҳ ҳисоб-китобда кифоя қилувчидир.\n\n7. Эркаклар учун ота-оналари ва яқин қариндошлари қолдириб кетган (мерос)дан улуш бордир. Аёллар учун (ҳам) ота-оналари ва яқин қариндошлари қолдириб кетган (мерос)дан улуш бордир. Бу озми- кўпми фарз қилинган улушдир.\n\n8. Мерос тақсимига узоқ қариндошлар, етимлар ва мискин (бечора ҳол)лар ҳозир бўлсалар, уларни ҳам у (мерос)дан баҳраманд қилиб, уларга яхши гапиринглар!\n\n9. (Васийлар) мабодо заиф (норасида) фарзандларни қолдириб (вафот этсалар, ўзлари ҳам) улардан хавотир олганлари каби, (ўзга етимларнинг ҳаққини ейишда) Аллоҳдан қўрқсинлар ва (уларга) тўғри гапирсинлар.\n\n10. Етимларнинг мол-мулкларини зулм йўли билан ейдиган кимсалар, албатта, қоринларида олов еган бўлурлар ва албатта, дўзахда тобланурлар.\n\n11. Аллоҳ фарзандларингизга (мерос юзасидан) бир ўғил учун икки қиз улуши баробарида (мерос беришни) васият қилади. Агар (меросхўрлар) иккидан ортиқ аёл бўлса, уларга (марҳум) қолдирган нарсанинг учдан иккиси, агар якка қиз бўлса, унга (мероснинг) ярми (тегур). Агар (марҳумнинг) фарзанди бўлса, ота-онасининг ҳар бирига қолдирган (мерос)нинг олтидан бири (тегур). Агар фарзанди бўлмай, фақат ота-онаси меросхўр бўлса, у ҳолда онасига учдан бир (ҳақ) тегур. Агар (марҳумнинг) ака-укалари бўлса, онасига олтидан бир (ҳақ) тегур. (Бу тақсимотлар марҳумнинг) қилган васияти ёки қарзи (адо этилган)дан сўнг (ижро этилур)*. Ота-оналарингиз ва фарзандларингизнинг қайси бирлари сизлар учун фойдалироқ эканини билмайсизлар. (Шунинг учун мерос тақсими) Аллоҳнинг (ўзи) томонидан (белгиланди ва) фарз қилиб қўйилди. Албатта, Аллоҳ билимдон ва ҳакимдир.\n\nИзоҳ: Бу ерда васият биринчи навбатда ижро этиладими ёки қарзи тўланадими, деган савол туғилиши табиийдир. Зеро, «васият ёки қарзи» дейилган. «ёки» лафзи эса мантиқ бўйича икки томондаги сўзларнинг олдин- кейинлигини ифода этмайди. Яъни, васиятни биринчи бажарадими ёки қарзини биринчи тўлайдими, ихтиёрий эканлигини билдиради. Лекин ҳадиси шарифда: «Қарз, албатта, васиятдан муқаддамдир», - дейилган. Бинобарин, шариатда қарзни муқаддам адо этишлик жорий қилинган.\n\n12. Сизларга хотинларингиз қолдирган (мерос)дан - агар уларнинг фарзанди бўлмаса - ярми (тегур). Агар уларнинг фарзандлари бўлса, сизларга улар қолдирган (мерослари)дан тўртдан бир (ҳисса) тегур. (Бу тақсимот) у (марҳумалар) васияти ёки қарзи (адоси)дан кейин (ижро этилур). У (хотин)ларга сизлар қолдирган (мерос)нинг - агар фарзандларингиз бўлмаса - тўртдан бир (ҳисса) тегур. Агар фарзандингиз бўлса, уларга сиз қолдирган (мерос)нинг саккиздан бири тегур. (Бу тақсимот) сизлар қилган васият ёки қарз (адоси)дан кейин (ижро этилур). Агар (вафот этган) эркак ёки аёлнинг ота-онаси ҳам, фарзандлари ҳам бўлмай, (балки она томонидан) битта ака ёки укаси ёхуд опа ёки синглиси қолган бўлса, уларнинг икковидан ҳар бирига олтидан бир (ҳисса тегур). Агар (улар) бу (адад, яъни, битта)дан ортиқ бўлсалар, улар (мероснинг) учдан бир (ҳиссаси)да тенг шерик бўлурлар. (Бу тақсимот меросхўрларга) зарар етказилмасдан қилинган васият ёки қарз (адоси)дан кейин Аллоҳнинг буйруғига биноан (ижро қилинур). Аллоҳ билимдон ва ҳалимдир.\n\n13. Ана шулар Аллоҳнинг ҳудуд (чегара)ларидир. Ким Аллоҳ ва (Унинг) пайғамбарларига итоат этса, уни остидан анҳорлар оқиб турадиган жаннат (боғ)ларга киритур. (Улар) у ерда абадий (бўлурлар). Бу улкан ютуқдир.\n\n14. Ким Аллоҳ ва (Унинг) пайғамбарига итоатсизлик қилса ва ҳудудларидан тажовуз қилса, уни дўзахга абадий (қолиши учун) киритур ва унинг учун хор қилувчи азоб (бордир).\n\n15. Хотинларингиздан қайсилари фоҳишалик қилса, уларга ўзларингиздан тўрт (эркак) кишини гувоҳ қилингиз. Агар гувоҳлик берсалар, то уларга ўлим келгунча ёки Аллоҳ бирор йўл қилгунча, уларни (ўз) уйларида сақлангиз.\n\nИзоҳ: Зинокорлар тўғрисидаги ҳукмлар «Нур» сурасида батафсил баён этилган.\n\n16. Сизлардан ўша (зинокорлик)ни қилганларнинг иккиси (эркак ва аёл)га (койиш ва таъзирларини бериш билан) азият (жазо) берингиз. Агар улар тавба қилиб, (ўзларини) тузатсалар, уларни тинч қўйинглар. Албатта, Аллоҳ тавбаларни қабул қилувчи, раҳмли зотдир.\n\nИзоҳ: Бу оят зино тўғрисида илк нозил бўлган оятлардандир. Унга кўра зинокорларни даб-дурустдан дарра уриш ёки тошбўрон қилиш билан жазоламаслик, балки биринчи марта койиб, уялтириб, огоҳлантириб қўйишга буюрилган. «Нур» сурасида эса жазонинг қатъийлиги баён этилади.\n\n17. Албатта, Аллоҳнинг тавба қабул қилиши фақат ёмонлик (гуноҳ)ни билмасдан қилиб қўйиб, сўнгра тезлик билан тавба қилганлар учун (муқаррар)дир. Аллоҳ айнан ўшаларнинг тавбасини қабул қилур. Аллоҳ билим ва ҳикмат эгасидир.\n\n18. Гуноҳ ишларни қилиб юриб, қачонки, бирорталарига ўлим келганда, «Энди тавба қилдим» дейдиган, шунингдек, кофирлигича ўлиб кетадиганларнинг тавбалари эса қабул қилинмагай. Ана ўшалар учун аламли азоб тайёрлаб қўйганмиз.\n\n19. Эй, имон келтирганлар! Сизларга хотинларни мажбурий равишда мерос қилиб олишлик ҳалол эмасдир. Яна, уларга берган маҳрларингизнинг бир қисмини қайтариб олиб кетиш ниятида хотинларингизга тазйиқ қилмангиз! Агар улар аниқ бузуқлик қилсалар (бу мустаснодир). Улар билан тотув турмуш кечиринглар. Агар уларни ёмон кўрсаларингиз, (билиб қўйинки,) балким сизлар ёмон кўрган нарсада Аллоҳ (сизлар учун) кўпгина яхшилик пайдо қилар.\n\n20. Агар бир хотинни (қўйиб), ўрнига бошқа хотинни алмаштирмоқчи бўлсангизлар, аввалгисига гарчи уюм-уюм молни (маҳр қилиб) берган бўлсангиз ҳам, ундан бирор нарсани қайтариб олмангиз. Уни бўҳтон ва очиқ гуноҳ билан оласизми?!\n\n21. Ахир, бир-бирингиз билан қовушиб, у (хотин)лар сизлардан қатъий аҳд олганларидан сўнг қандай қилиб у (маҳр)ни (қайтариб) оласизлар?!\n\n22. Оталарингиз уйланган хотинларни никоҳингизга олманг. Магар илгари ўтган бўлса (улар кечирилади). Албатта, бу қабиҳ, жирканч ва ёмон йўлдир.\n\n23. Сизларга (никоҳи) ҳаром қилинган (аёллар) - бу оналарингиз, қизларингиз, опа-сингилларингиз, аммаларингиз, холаларингиз, ака-укаларингизнинг қизлари, опа-сингилларингизнинг қизлари, эмизган «она»ларингиз, эмишган «опа-сингил»ларингиз, қайноналарингиз, жинсий яқинликда бўлган хотинларингизнинг қарамоғингизда бўлган қизлари - жинсий яқинликда бўлмаган бўлсангиз, сизларга гуноҳ бўлмас - яна, ўз пушти камарингиздан бўлган ўғилларингизнинг хотинларидир. Икки опа-сингилни қўшиб (никоҳлаб) олишингиз (ҳам ҳаром қилинди). Магар илгари ўтган бўлса (Аллоҳ афв этар). Албатта, Аллоҳ мағфиратли ва марҳаматли зотдир.\n\n24. Яна, эрли хотинлар (никоҳи ҳам ҳаром қилинди), магар қарамоғингиздаги жориялар(бундан мустасно)*. Бу (мазкурларнинг ҳаммаси) Аллоҳнинг битиги (фарзи)дир. Ана шулардан бошқа аёлларга зинокорона эмас, (балки) молларингиз (маҳр) билан уйланишингиз сизларга ҳалол қилинди. Улар билан (никоҳ орқали) яқинлик қилишингиз биланоқ, белгиланган маҳрларини берингиз. (Маҳр) белгилангандан кейин ўзаро келишсангиз (хотин ўз маҳридан кечса), сизлар учун гуноҳ йўқдир. Албатта, Аллоҳ илм ва ҳикмат эгасидир.\n\nИзоҳ: Жориясини никоҳлаб олмоқчи бўлган киши унинг иддаси чиқишини кутади. Зеро, одатда жориялар жангларда енгилган кофир эрларини ташлаб келган бўлади. Шунинг учун ҳомилали бўлишлиги эҳтимолидан иддага буюрилган.\n\n25. Сизлардан кимда-ким озод-мўмина аёлларга уйланиш имкониятига эга бўлмаса, қўл остингиздаги мўмина жориялардан бирига (уйланаверсин). Аллоҳ имонингизни билувчироқдир. Сизлар бирингиз бирингиздандирсиз (яъни, сиз ҳам, жориялар ҳам бир инсонсиз). Бас, улардан ўзларини тутган, фоҳишалик қилмайдиган ва махфий ўйнашлари йўқларига хожаларининг рухсати билан уйланаверингиз ва маҳрларини меъёрида берингиз. Эрга текканларидан кейин, агар бузуқлик қилсалар, уларга озод аёлларга (бериладиган) жазонинг ярми (берилур). Бу (жорияларга уйланиш) қийинчилик (бузилиб кетиш)дан қўрққанларинг учундир. Агар (жорияга уйланишдан) сабр қилсангиз, ўзингиз учун яхшироқдир. Аллоҳ мағфиратли ва раҳмли зотдир.\n\n26. Аллоҳ сизларга (шариат аҳкомларини) баён қилиш, сизларни илгари ўтган (ҳақ йўлдаги) зотларнинг йўлларига ҳидоят этиш ва тавбаларингизни қабул қилишни хоҳлайди. Аллоҳ доно ва ҳакимдир.\n\n27. Аллоҳ тавбаларингизни қабул этишни хоҳлайди, шаҳвоний ҳиссиётга тобе бўлганлар эса, (тўғри йўлдан) ўта оғиб кетишларингизни хоҳлайдилар.\n\n28. Аллоҳ сизларга (вазифаларни) енгиллатишни хоҳлайди. Ахир, инсон заиф яратилганда\n\n29. Эй, мўминлар! Мол-мулкларингизни ўртада ноҳақ (йўллар) билан емангизлар! Ўзаро розилик асосидаги тижорат бундан мустасно. Шунингдек, ўзларингизни (бир-бирингизни) ўлдирмангиз! Албатта, Аллоҳ сизларга раҳмшафқатлидир.\n\n30. Кимда-ким шу (қотиллик)ни адоват ва зулм юзасидан қилса, албатта, Биз уни дўзахда тоблармиз. Бу (эса) Аллоҳга осондир.\n\n31. Агар сизлар ман этилган гуноҳларнинг катталаридан сақлансангизлар, кичик гуноҳларингизни сизлардан ўчирурмиз ва сизларни шинам манзил (жаннат)га киритурмиз.\n\n32. Аллоҳ бирингизни бирингиздан бирор неъмат билан ортиқ қилиб қўйган бўлса, сизлар уни (ҳасадгўйлик билан) орзу қилманг! Эркаклар ҳам ўз касбларидан улуш олурлар, аёллар ҳам ўз касбларидан улуш олурлар. (Ҳасад қилиш ўрнига) Аллоҳнинг фазлидан сўрангизлар. Албатта, Аллоҳ ҳамма нарсани билувчидир.\n\n33. Ҳар бир киши учун ота-она ва қариндошлар қолдириб кетган (мерос)дан (олувчи) меросхўрлар қилиб қўйдик. Кимлар билан қасамёд (аҳду паймон) қилган бўлсангиз, улушларини берингиз*. Албатта, Аллоҳ ҳамма нарсага гувоҳдир.\n\nИзоҳ: Бу ҳукм мерос ояти билан бекор қилинган. Яъни оятда белгилаб қўйилган қариндошлардан бошқа ҳеч ким мерос олишга ҳақли эмас.\n\n34. Эркаклар хотинлар устидан (оила бошлиғи сифатида доимий) қоим турувчилардир. Сабаб - Аллоҳ уларнинг бирлари (эркаклар)ни бирлари (аёллар)дан (баъзи хусусиятларда) ортиқ қилгани ва (эркаклар ўз оиласига) ўз молмулкларидан сарф қилиб туришларидир. (Аёллар ичида) солиҳалари - бу (Аллоҳга) итоатли, ғойибга Аллоҳ сақлаганича ҳимоятли (яъни, эрларининг сирлари, мулклари ва обрўларини сақловчи)лардир. Хотинларнинг итоатсизлигидан қўрқсангиз, аввало уларга насиҳат қилингиз, сўнг (бу таъсир қилмаса,) уларни ётоқларда тарк этингиз, сўнгра (бу ҳам кор қилмаса) уларни (мажруҳ бўлмагудек даражада) урингиз. Аммо сизларга итоат қилсалар, уларга қарши (бошқача) йўл ахтармангизлар. Албатта, Аллоҳ жуда олий ва улуғ зотдир.\n\nИзоҳ: Бу ояти каримада оила тотувлиги қанчалик аҳамиятга эга эканли кўрсатилган. Фақат фавқулодда юз берадиган баъзи вазиятларда аёлни тарбия қилиш усулларидан фойдаланиш тавсия этилади. Баъзи кишилар оятда «уринглар» дейилган, деб уни суи истеъмол қилишга уринадилар. Бу айни хатодир. Ҳар қандай оилавий можарони тинчлик йўли билан оқилона ҳал қилиш мумкин.\n\n35. Агар улар (эр-хотин)нинг оралари бузилиб кетишидан қўрқсангизлар, эр оиласидан бир ҳакам, хотин оиласидан бир ҳакам юборингиз. Агар (эр-хотин) ислоҳни хоҳласалар, Аллоҳ ўрталарини мувофиқлаштиргай. Албатта, Аллоҳ билимдон ва хабардор зотдир.\n\n36. Аллоҳга ибодат қилингизлар ва Унга ҳеч нарсани шерик қилмангизлар! Ота-оналарга эса яхшилик қилингизлар! Шунингдек, қариндошлар, етимлар, мискинлар, қариндош қўшнию бегона қўшни, ёнингиздаги ҳамроҳингиз, йўловчи (мусофир)га ва қўл остингиздаги (қарам)ларга ҳам (яхшилик қилинг)! Албатта, Аллоҳ кибрли ва мақтанчоқ кишиларни севмайди.\n\n37. (Улар) ўзлари бахиллик қилиш билан бирга (бошқа) одамларни (ҳам) бахилликка буюрадиган ва Аллоҳнинг Ўз фазли билан берган (неъмат)ларини яширадиган (кимса)лардир. Кофирларга (эса) хор қилувчи азобни тайёрлаб қўйганмиз.\n\n38. Мол-мулкларини одамлар кўрсинга (риёкорлик билан) эҳсон қиладиган, (аслида эса) Аллоҳга ҳам, охират кунига ҳам имон келтирмайдиганларни (Аллоҳ севмайди). Кимгаки шайтон дўст бўлса, нақадар ёмон дўст у!\n\n39. Бордию (улар) Аллоҳга, охират кунига имон келтирсалар ва Аллоҳ ризқ қилиб берган нарсалардан эҳсон қилсалар, улар (зарари)га нима ҳам бўлар эди?! Аллоҳ уларни яхши билувчидир.\n\n40. Албатта, Аллоҳ бир зарра миқдорида (ҳам) зулм қилмайди. Агар (ўша миқдорда) яхшилик бўлса, уни (бир неча баробар) кўпайтирур ва Ўз ҳузуридан улуғ мукофот (жаннат) ато этур.\n\n41. Ҳар бир умматдан (ўз пайғамбарини) гувоҳ сифатида келтирганимизда ва Сизни (эй, Муҳаммад,) уларга гувоҳ қилиб келтирганимизда, (уларнинг ҳоли) не кечур?!\n\nИзоҳ: Бу ҳолат қиёмат кунида рўй бериши бошқа оятларда ҳам келтирилган. «Наҳл» сурасининг 84,89-оятлари, «Ҳаж» сурасининг 78-ояти таржималарига қаралсин.\n\n42. Кофир бўлганлар ва пайғамбарга итоатсизлик қилганлар ўша куни ер билан яксон бўлишни орзу қиладилар. (У ерда улар) Аллоҳдан бирор гапни яшира олмайдилар.\n\nИзоҳ: Бу дунёда эса инсон ўз айби ва гуноҳларини, шунингдек, содир этган жиноятларини турли йўллар билан яшириб, жазодан қутилиб кетиш мумкин. Лекин охиратда бу каби ҳийланайранглар фойда бермайди.\n\n43. Эй, мўминлар! Токи гапираётган гапларингизни (ўзларингиз) биладиган бўлгунларингача, маст ҳолларингда намозга яқинлашмангизлар!* Яна жунуб (нопок) ҳолларингизда ҳам, то покланмагунча (намозга яқинлашмангиз). Магар сафарда бўлсангизлар (бу мустаснодир). Бордию бетоб ё сафарда бўлсангиз, ёки сизлардан бирортангиз ҳожатхонадан чиққан бўлса, ёхуд хотинларингиз билан яқинлик қилган бўлсангизу сув топа олмасангиз, покиза ер (тупроқ, тош, қум, чанг кабилар) билан таяммум қилиб, юзларингиз ва қўлларингизга суртинг. Албатта, Аллоҳ афв этувчи ва кечирувчидир.\n\nИзоҳ: «Бақара» сурасининг 119-ояти изоҳига қаралсин. Бу оят ҳам мансуха (ҳукми бекор қилинган) оятлар турига киради. Зеро, ундан кейин ичкилик тўғрисида қатъий оятлар нозил қилинган.\n\n44. Китоб (Таврот)дан насибадор бўлган кишилар гумроҳликни сотиб олаётганлари ва (тўғри) йўлдан адашишларингизни хоҳлаётганларини кўрмадингизми (эй, Муҳаммад)?!\n\n45. Аллоҳ душманларингиз (ким экани)ни яхшироқ билувчидир. Аллоҳнинг Ўзи етарли дўст, Аллоҳнинг Ўзи етарли ёрдамчидир.\n\n46. Яҳудий бўлганлар орасида шундайлари (ҳам) борки, Аллоҳнинг сўзини ўз ўрнидан ўзгартирадилар ва тилларини буриб, динга таъна етказиш ғаразида: «Эшитдик ва бўйин сунмадик. Эшитилмас (сўзлар)ни эшит ва бизни асра», - дейдилар*. Агар улар: «Тингладик ва бўйин сундик, эшит ва бизга ҳам назар қил», - деганларида, ўзлари учун яхшироқ ва тўғрироқ бўлар эди. Лекин, уларни Аллоҳ куфрлари сабабли лаънатлади. Энди, (уларнинг) озгина (қисми)дан бошқалари имон келтирмайдилар.\n\nИзоҳ: «Бақара сурасининг 104-ояти изоҳига қаралсин.\n\n47. Эй, Китоб берилган кимсалар! Юзларни сидириб, тескари қилиб юборишимиздан ёки уларни худди «Шанба эгалари»ни лаънатлаганимиздек лаънатлашимиздан олдин сизлардаги нарса (Таврот)ни тасдиқловчи ҳолида нозил қилган Китобимиз (Қуръон)га имон келтирингиз. Аллоҳнинг амри, албатта, адо этилувчидир.\n\n48. Албатта, Аллоҳ Ўзига ширк келтириш (гуноҳи)ни кечирмагай ва (лекин) ана шундан бошқа (гуноҳлар)ни Ўзи хоҳлаган (банда)ларидан кечирур. Ким Аллоҳга ширк келтирса, демак, у улкан гуноҳни тўқиб чиқарибди.\n\n49. Ўзларини «поклаётган» кимсаларни кўрмадингизми? Йўқ! Аллоҳ кимни хоҳласа (ўшани) поклайди, (уларга) хурмонинг думича ҳам зулм қилинмайди.\n\n50. Аллоҳ (шаъни)га қандай ёлғон тўқишларини кўринг. Шу (туҳматнинг ўзи) етарли аниқ гуноҳдир.\n\nИзоҳ: Тўқиган ёлғон ва бўҳтонларидан бири уларнинг «Биз Аллоҳнинг фарзандлари ва дўстларимиз», - деган даъволаридир.\n\n51. Китоб (Таврот)дан насибадор бўлганларнинг «Жибт» ва «Тоғут»га* сиғинишларини ва кофирларга «Шулар мўминлардан кўра тўғрироқ йўлдадир» дейишларини кўрмадингизми?!\n\nИзоҳ: «Жибт» уларнинг сиғинадиган санам ва бошқа маъбудалари. «Тоғут» эса шайтондир. Бошқа тафсирларда «Жибт» ва «Тоғут»дан мурод яҳудийларнинг пешволаридан Каъб ибн Ашраф ва Ҳай ибн Ахтабдир дейилади. Улар ҳақидаги батафсил маълумотлар учун сийрат китобларига мурожаат қилинсин.\n\n52. Ана ўшалар Аллоҳ лаънатлаган кимсалардир. Кимни Аллоҳ лаънатлаган бўлса, унга (ҳеч қандай) ёрдамчи топа олмайсиз.\n\n53. Ёки уларда (бирор) ҳукмронликдан улуш борми?! Мабодо, бўлганда ҳам одамларга заррача бермаган бўлар эдилар.\n\n54. Ёки Аллоҳ Ўз фазлидан берган неъматлари учун одамларга ҳасад қиладиларми? Ахир, Биз (илгари ҳам) Иброҳим наслига (Юсуф, Довуд, Сулаймон каби зотларга) Китоб, Ҳикмат бериб, яна уларга буюк мулк (ҳукмронлик) ҳам ато этган эдик-ку!\n\n55. Бас, улар ичида унга (Муҳаммадга) имон келтирганлари ҳам, ундан юз ўгирганлари ҳам бўлди. Жаҳаннам етарли оловдир.\n\n56. Албатта, оятларимизни инкор этувчиларни дўзахда тоблагаймиз. Азобни тотсинлар деб, терилари куйиб битиши билан ўрнига бошқа (янги) териларни алмаштириб турамиз. Албатта, Аллоҳ қудратли ва ҳикматлидир.\n\n57. Имон келтирган ва солиҳ амалларни қилганларни эса абадий яшаладиган, остидан анҳорлар оқиб турадиган боғлар (жаннат)га киритурмиз. Улар учун у ерда покиза жуфтлар бор ва уларни қалин сояларга киритурмиз.\n\n58. Дарҳақиқат, Аллоҳ омонатни ўз эгаларига топширишингиз ва одамлар ўртасида ҳукм қилганингизда адолат билан ҳукм қилишингизга буюради. Албатта, Аллоҳ сизларга яхшигина насиҳат қилур. Албатта, Аллоҳ эшитувчи ва кўрувчидир.\n\n59. Эй, мўминлар! Аллоҳга итоат этингиз, Пайғамбарга ва ўзларингиздан (бўлмиш) иш эгалари (раҳбарлар)га итоат этингиз! Бордию, бирор нарсада келиша олмай қолсангиз, Аллоҳга ва охират кунига ишонадиган бўлсангиз, уни Аллоҳга ва Пайғамбарига ҳавола қилингиз. Мана шу яхшироқ ва ечими чиройлироқ (иш)дир.\n\nИзоҳ: Бу оятдан Аллоҳнинг ва Унинг расулининг амрига итоат қилиш билан бирга раҳбарларга ҳам итоат қилишнинг вожиблиги маълум бўлади. Халқимизда «Подшоҳнинг амри вожиб» деган нақлнинг ҳам манбаи шу ояти карима бўлиши керак. Модомики, раҳбар ёки ота-оналар гуноҳ-маъсиятга эмас, эзгуликка, фойдали ишларга буюрар эканлар, оят ва ҳадислар тақозосига кўра, уларга итоат этиш вожибдир. (Таҳовий «Ақоиди»га қаралсин). Мазкур ояти каримадан фиқҳ (Ислом ҳуқуқшунослиги)да қўлланиладиган шариат аҳкомларининг асосий тўрт манбаига ҳам ишорат мавжудлиги аниқланган. Аллоҳга итоат этишдан - Қуръон, Пайғамбарига итоат этишдан - Суннат, раҳбарларга итоат этишдан - Ижмў, низоли масалани Аллоҳ ва Расулига ҳавола қилишдан Қиёс усуллари маълум бўлади.\n\n60. Ўзларини, Сизга нозил қилинган (Қуръон) ва Сиздан олдин нозил қилинган (илоҳий китоблар)га имон келтирган, деб ҳисоблайдиганларнинг ҳукм сўраб, Тоғут (шайтон) ҳузурига боришни хоҳлаётганларини кўрмадингизми? Ваҳоланки, уни инкор этишликка буюрилган эдилар. Шайтон эса, уларни (тўғри йўлдан) узоқ (муддат) адаштиришни хоҳлайди.\n\n61. Уларга: «Аллоҳ нозил этган (Қуръон) ва Пайғамбар (сўзларини музокара қилиш)га келингизлар», - дейилса, мунофиқларнинг Сиздан (қочиб) тескари қараб кетишларини кўрасиз.\n\n62. Ўз қилмишлари туфайли бошларига бирор мусибат тушгандан кейин, Сизга келиб: «Биз фақат яхшиликни ва ўртани ислоҳ этишни хоҳлаган эдик», - деб, Аллоҳ (номи) билан қасам ичганларида қандай (баҳона) бўларкин?!\n\n63. Ана ўшаларнинг дилларидаги (нифоқ)ни Аллоҳ билур. Бас, Сиз улардан юз ўгиринг ва уларга насиҳат қилинг ҳамда ўзлари ҳақида етук сўз айтинг!\n\n64. Қайси бир пайғамбарни юборган бўлсак, Аллоҳнинг изни билан унга итоат қилиниши учун (юборганмиз). Агар улар ўзларига зулм қилгач, дарҳол Сизга келишиб, Аллоҳдан кечирим сўраганларида ва Пайғамбар ҳам улар учун кечирим сўраганда, Аллоҳни кечирувчи ва раҳм- шафқатли топган бўлур эдилар.\n\n65. Бас, Раббингиз ҳаққи, улар ўрталаридан чиққан низоларга Сизни ҳакам қилмагунларича ва сўнгра чиқарган ҳукмингиздан дилларида танглик сезмай, тўла таслим бўлмагунларича, зинҳор имон келтирмагайлар.\n\n66. Агар Биз уларга: «Ўзларингизни ўлдиринг ёки юртингиздан чиқиб кетинг», - деб буюрганимизда эди, озчилигидан бошқаси уни қилмаган бўлур эдилар. Бордию, уларга айтилган насиҳатларга (амал) қилганларида эди, ўзлари учун яхшироқ ва (имонлари) мустаҳкамроқ бўлур эди.\n\n67. Ўшанда (Биз ҳам) уларга Ўз ҳузуримиздан улкан мукофот берган бўлур эдик.\n\n68. Шунингдек, уларни тўғри йўлга ҳидоят қилган бўлур эдик.\n\n69. Кимда-ким Аллоҳ ва Пайғамбарга итоат этса, айнан ўшалар Аллоҳнинг инъомига эришган зотлар - пайғамбарлар, сиддиқлар, шаҳидлар ва солиҳ кишилар билан биргадирлар. Улар ҳамроҳ сифатида нақадар гўзалдир!\n\nИзоҳ: Сиддиқлар деганда илоҳий маълумотларга чин дилдан ишониб, уларни дил билан тасдиқ этувчи зотлар тушунилади. Тасаввуфда пайғамбарликдан кейинги энг юқори мартаба сиддиқлик мартабасидир. Бу мартабага биринчи бўлиб Абу Бакр Сиддиқ (р. а.) эришганлар. (Косоний «Силсилаи сиддиқийн» китобига қаралсин).\n\n70. Бу Аллоҳдан (бўлган) фазлдир. Аллоҳ етарли (даражада) билимдондир.\n\n71. Эй, имон келтирганлар! (Ёвга нисбатан) эҳтиёт чорасини кўргач, гуруҳ-гуруҳ бўлиб ёки ҳаммангиз жам бўлиб чиқингиз!\n\nИзоҳ: Бу ва кейинги оятлар Мадинага кўчиб келган муҳожирлар ва ансорлардан иборат мусулмонларни душмандан огоҳлантириш, уларга зулм ўтказган Макка мушрикларига қарши ҳаракатларда иштирок этишга ундаш билан бирга ундан бош тортувчиларни танқид қилмоқда.\n\n72. Дарҳақиқат, ичларингизда (жангга бормай) ортда қоладиган, сизларга бирор мусибат етса, «Аллоҳ ёрлақаб улар билан бирга (жангга) ҳозир бўлмадим», - дейдиганлар ҳам бор.\n\n73. Бордию сизларга Аллоҳдан фазл (ғалаба) етса, худди сизлар билан унинг ўртасида алоқа бўлмагандек, «Кошки эди, мен ҳам улар билан бирга бўлганимда улкан ютуқ (ўлжа)га эришган бўлур эдим»,- деб, айтиши ҳам аниқ.\n\n74. Аллоҳ йўлида дунё ҳаёти эвазига охиратни сотиб оладиганлар жанг қилсинлар! Кимдаким Аллоҳ йўлида жанг қилсаю, ўлдирилса ёки ғалаба қилса, албатта, унга улкан мукофот ато этажакмиз.\n\n75. Сизларга не бўлдики, Аллоҳ йўлида ва «Эй, Раббимиз, аҳолиси золим бўлган ушбу шаҳардан бизни чиқаргин, бизга Ўз ҳузурингдан бир дўст бергин ва бизга Ўз ҳузурингдан бир ёрдамчи ато этгин!» - деяётган бечора эркак, аёл ва болалар (озодлиги) учун жанг қилмайсизлар?!\n\n76. Имон келтирганлар Аллоҳ йўлида жанг қиладилар. Кофирлар (эса) Тоғут (шайтон) йўлида жанг қиладилар. (Сизлар) шайтоннинг дўстларига қарши жанг қилинглар! Албатта, шайтоннинг макри заифдир.\n\n77. «Қўлларингизни (жангдан) тийиб, (ҳозирча) намоз ўқиб, закот бериб турингиз!» дейилган (киши)ларни кўрмадингизми? Уларга жанг фарз қилингач эса, бир қисми худди Аллоҳдан қўрққандек ёки ундан ҳам кўпроқ одамлардан қўрқа бошладилар ва айтдиларки: «Эй, Раббимиз! Нега бизга жангни фарз қилдинг? Бизни (ажалимизни) озгина муддатга кечиктирсанг бўлмасмиди?» Айтинг: «Дунё матоси (лаззати) оздир. Тақволи кишига эса охират яхшидир. Хурмонинг думича ҳам (Аллоҳ тарафидан) зулм қилинмайсизлар».\n\n78. Қаерда бўлсангиз ҳам ўлим сизларни топади, ҳатто мустаҳкам қалъалар ичида бўлсангиз ҳам. Уларга бирор яхшилик етса, «Бу - Аллоҳдан», - дейдилар. Агар уларга бирор нохушлик етса, «Бу - Сиздан», - деб айтадилар. «Ҳаммаси Аллоҳдандир», - денг (уларга). Бу қавм кишиларига нима бўлдики, гапни англай олмайдилар?!\n\n79. Сизга қандай яхшилик етса, у Аллоҳдандир. Сизга қандай нохушлик етса, у ўзингиздандир. Сизни одамларга пайғамбар қилиб юборганмиз. Гувоҳликка (эса) Аллоҳ (Ўзи) етарлидир.\n\nИзоҳ: Бу оятдаги «Сизга» деб қилинаётган хитоб фақат Пайғамбар (а. с.) га эмас, балки ҳаммага тегишлидир.\n\n80. Кимда-ким Пайғамбарга итоат этса, демак, у Аллоҳга итоат этибди. Кимда-ким бош тортса, Сизни улар устидан қўриқловчи қилиб юборганимиз йўқ.\n\n81. «Итоат (этамиз)» дейдилар, лекин ҳузурингиздан чиққанларида, уларнинг бир тоифаси Сиз айтган гапнинг тескарисига тил бириктирадилар. Аллоҳ (уларнинг) тил бириктиришларини ёзиб қўйган. Сиз эса, улардан юз ўгириб, Аллоҳга таваккул қилинг. Аллоҳ вакилликка кифоядир.\n\n82. Қуръон (оятларининг маънолари) ҳақида (чуқурроқ) фикр юритмайдиларми?! Агар (у) Аллоҳдан ўзганинг ҳузуридан (келган) бўлса эди, унда кўп ихтилофларни топган бўлур эдилар.\n\n83. Уларга (жанг майдонидан) омонлик ёки хавфли иш (хабари) келса, уни ёйиб юборадилар. Агар уни Пайғамбарга ёки ўзларидан бўлган амирларга етказсалар, уни билиб олишни истовчилар ўшалардан (сўраб) билаверар эдилар. Агар сизларга Аллоҳнинг фазли ва раҳмати бўлмаса эди, озчиликдан ташқари, (кўпларингиз) шайтонга эргашиб кетган бўлар эдингиз.\n\n84. Бас, Аллоҳ йўлида жанг қилинг! (Сиз) Ўзингиздан бошқалар учун жавобгар эмассиз. Мўминларни (жангга) унданг, шояд (шунда) Аллоҳ кофирларнинг шиддатини сўндирса. Аллоҳнинг шиддати энг кескин ва жазоси ашаддийдир.\n\n85. Кимда-ким яхши шафоат ила (бировни) ҳимоя қилса, унга ҳам ўша (ҳимояси)дан насиба (савоб) бўлур. Кимда-ким ёмон шафоат ила (бировни) ҳимоя қилса, унга ҳам ўша (ҳимояси)дан насиба (гуноҳ) бўлур. Аллоҳ ҳар нарсага қодирдир.\n\n86. Қачон сизларга бирор саломлашиш билан салом берилса, сизлар ундан чиройлироқ қилиб алик олинглар ёки ўша (ибора)ни қайтаринглар. Албатта, Аллоҳ ҳар бир нарсани ҳисобга олувчидир.\n\nИзоҳ: Ҳадиси шарифда айтилганидек, салом берувчи «Ассалому алайкум» деса, «Ва алайкум ассалому ва раҳматуллоҳ» деб алик олинади. Агар у «Ассалому алайкум ва раҳматуллоҳ» деб салом берса, «Ва алайкум ассалому ва раҳматуллоҳи ва баракотуҳ» деб алик олинади. Шундай қилинганда, оятда буюрилгандек, чиройлироқ қилиб алик олинган бўлади. Салом берувчи «ва баракотуҳ» қўшимчасини ҳам қўшса, алик олувчи ҳам ўша қўшимчадан нарига ўтмаслиги лозим. Мазкур оятда бунга ишорат бор. Салом одобларидан пиёдага сувора (уловдаги одам), кўпчиликка озчилик, ўтирган ёки ўрнидан турганга юрган кишилар салом бериш кабиларга риоя этиш тавсия этилади. Лекин кичикдан олдин катта ёшдаги одам камтарлик учун салом берса бу фазилатдир. Салом беришлик суннат, алик олишлик эса фарз эканлиги мазкур ояти карима мазмунидан олинган.\n\n87. Аллоҳ - Ундан ўзга илоҳ йўқдир. (У) сизларни, албатта, қиёмат кунига йиғажакким, унда шубҳа йўқдир. Ким ҳам Аллоҳдан тўғрисўзроқ экан?!\n\n88. Сизларга не бўлдиким, мунофиқларга нисбатан икки гуруҳ (бўлиб олдингизлар)?! Ҳолбуки, Аллоҳ уларни қилмишлари туфайли (олдинги ҳолларига) қайтарди. Аллоҳ адаштирган кимсаларни ҳидоятга солмоқчимисизлар? Кимни Аллоҳ адаштирган бўлса, унга сира йўл топа олмайсиз.\n\nИзоҳ: Бу оятнинг нозил бўлишига сабаб бир гуруҳ мунофиқларнинг Бадр жангига чиқиш учун Расулуллоҳдан рухсат олиб жанг қилиш ўрнига бориб мушриклар сафига қўшилиб кетишлари бўлган. Мусулмонлар улар тўғрисида ўзаро ихтилоф қилишиб баъзилари уларни кофир деса, бошқалари мусулмон деб турганларида, ушбу оят билан қатъий хулосага келинган.\n\n89. Улар ўзлари кофир бўлганларидек, сизлар ҳам кофир бўлиб, (улар билан) баробар бўлишларингни истайдилар. То Аллоҳ йўлида ҳижрат қилмагунларича, улардан (ҳеч кимни) дўст тутмангизлар! Агар бош тортсалар, уларни қаерда топсангиз, тутиб ўлдирингизлар! Улардан ҳеч бир дўст ва ёрдамчи тутмангиз!\n\n90. Фақат ораларингизда аҳдлашув бўлган қавмга келиб қўшилган ёки сизлар билан ёхуд ўз қавми билан урушавериб, диллари танг бўлгач, ҳузурларингизга (қайтиб) келганлар (бундан мустаснодир). Агар Аллоҳ хоҳласа, уларни устиларингга ҳукмрон қилиб қўйган ва улар, албатта, сизларга қарши жанг қилган бўлур эдилар. Агар сизлардан четланиб, сизларга қарши жанг қилмай, сулҳни таклиф қилсалар, Аллоҳ уларга қарши сизлар учун йўл бермайди.\n\n91. Яна (улардан) бошқа (мунофиқ)ларни ҳам учратасизларки, улар сизлардан ҳам хотиржам, ўз қавмларидан ҳам хотиржам бўлишни хоҳлайдилар. Қачон бир фитна (куфр)га буриб қўйилсалар (чақирилсалар), ўзларини унга отурлар. Агар улар сизлардан четланмасалар, сулҳни (ҳам) таклиф қилмасалар ва қўлларини ҳам (сизларга қарши урушишдан) тиймасалар, уларни тутиб, қаерда топсангиз ўлдираверингиз! Ана ўшалар устидан сизларга аниқ ҳукмронлик бериб қўйдик.\n\n92. Мўмин (иккинчи бир) мўминни фақат янглишибгина ўлдириб қўйиши мумкин. Кимда-ким мўминни янглишиб ўлдирган бўлса, (унинг зиммасига) бир мўмин қулни озод қилиш ва у (марҳум)нинг оиласига - агар кечиб юбормасалар - хун тўлаш (фарздир). Агар (марҳум) сизга душман қавмдан бўлиб, ўзи мўмин бўлса, бир мўмин қулни озод қилиш (буюрилади). Агар у сизлар билан улар ўртасида сулҳ (тузилган) қавмдан бўлса, унинг оиласига хун тўлаш ва бир мўмин қулни озод қилиш (буюрилади). Кимда-ким (қул) топмаса, Аллоҳдан кечирим сўраб, икки ой муттасил рўза тутиш (билан кифояланади). Аллоҳ билимли ва ҳикматлидир.\n\nИзоҳ: Яъни хун тўлаш билан бирга икки ой муттасил рўза тутади. Муттасил деганда бир кун тутиб, иккинчи кун тутмай эмас, балки 60 кун узлюксиз тутиш бир қул озод қилганнинг ўрнига ўтади.\n\n93. Кимда-ким қасддан бир мўминни ўлдирса, унинг жазоси жаҳаннамда абадий қолишдир. Яна унга Аллоҳ ғазаб қилгай, лаънатлагай ва унга улкан азобни тайёрлаб қўйгай.\n\n94. Эй, имон келтирганлар! Аллоҳ йўлида (жанг учун) сафарга чиқсангиз, аниқ иш тутинг! Сизларга салом берган кишига бу дунё фойдасини кўзлаб: «Мўмин эмассан», - демангиз! Аллоҳнинг ҳузурида кўп ўлжалар (бордир). Илгари сизлар ҳам шундай (мўминлигингизни сир тутадиган) эдингиз, (сўнгра) сизларга Аллоҳ неъмат ато этди. Бас, аниқлаб иш тутингиз! Албатта, Аллоҳ ишларингиздан хабардордир.\n\nИзоҳ: Бир неча саҳобалар Мадина ташқарисига чиққанларида бир гуруҳ мушрикларга дуч келадилар. Саҳобалардан қўрқиб тарқаб кетишганда, Мирдос исмли мушрик қолиб уларга салом беради ва Имон калимасини айтади. Шунга қарамай уни ўлдириб, нарсаларини ўлжа қилиб келтирган Зайд (ёки Миқдод)ни Росул алайҳис-салом қаттиқ койийдилар.\n\n95. Беузр бўла туриб (уйида) ўтирувчи мўминлар билан Аллоҳ йўлида моллари ва жонлари билан жиҳод қилувчилар тенг бўлмайдилар. Аллоҳ моллари ва жонлари билан жиҳод қилувчиларни (уйида) ўтирувчилардан (кўра) ортиқ даражали қилди. Ҳаммасига ҳам Аллоҳ чиройли (савоб) ваъда қилди. Аллоҳ улкан мукофот (тақсими)да ўтирувчилардан кўра мужоҳидларни буюк ажр билан афзал этди.\n\nИзоҳ: «Ҳаж» сурасининг 39-40- оятларига мувофиқ, Макка мушрикларидан қаттиқ азият чеккан мусулмонларга, Мадинага келиб қарор топганларидан кейин улардан қасос олишга Аллоҳ томонидан рухсат этилади. Жиҳод сўзи ҳамма вақт ҳам жанг ва уруш мазмунида эмас, балки жидду жахд, cаъй-ҳаракат, ижтиҳод, кураш маъноларида ҳам келади.\n\n96. Ундан (берилмиш) даражалар, мағфират ва раҳмат (ҳам шулар жумласидандир). Аллоҳ кечирувчи ва раҳмлидир.\n\n97. Албатта, ўзларига (ҳижратдан бош тортиб) зулм қилувчиларнинг жонини олган фаришталар (уларга): «Қайси ҳолда бўлдингизлар?» - десалар, улар: «Ер юзида бечораҳол эдик», - деб айтадилар. (Фаришталар): «Аллоҳнинг ери унда ҳижрат қилишларинг учун (етарлича) кенг эмасмиди?» - дейдилар. Ана ўшаларнинг жойи жаҳаннамдир. Нақадар нохуш жой у!\n\n98. Фақат бирор чора-тадбирга қодир бўлмаган ва (ҳижратга) йўл топа олмайдиган ночор эркак, аёл ва болалар борки,\n\n99. айнан ўшаларни, шояд Аллоҳ афв этса. Аллоҳ афв этувчи, кечирувчи зотдир.\n\n100. Кимда-ким Аллоҳ йўлида ҳижрат қилса, ер (юзи)да кўп бошпана ва кенглик топади. Ҳар ким Аллоҳ ва Унинг пайғамбари сари ҳижрат қилиб, (ўз) уйидан чиқсаю, сўнгра (йўлда) унга ўлим етса, албатта, унинг мукофоти Аллоҳ зиммасидадир. Аллоҳ кечирувчи ва раҳмлидир.\n\n101. Ер (юзи) бўйлаб сафар қилганингизда, агар кофирларнинг сизларга фитна (ҳужум) қилишидан қўрқсангиз, намозни қаср (қисқа) қилишингизда сизлар учун гуноҳ йўқдир. Кофирлар сизларга аниқ душмандир.\n\nИзоҳ: Сафарга чиқувчиларга шариати Исломия қатор енгилликлар беради. Улардан бири тўрт ракъатли фарз намозларни икки ракъатли қилиб қисқартиришдир. Бунга «қаср» дейилади. Уч ракъатли шом намози қисқартирилмайди. Яна сафарда витр ва бомдод намозларининг суннатидан бошқа суннат намозлар ҳам ўқилмайди. Сафарда Рамазон ойининг рўзасини ҳам тутмасдан, кейин қазосини тутишга рухсат этилади.\n\n102. Ҳар қачон Сиз (эй, Муҳаммад), улар (саҳобаларингиз) орасида бўлиб, намозларига имомлик қилсангиз, (уларни икки қисмга бўлинг!) улардан бир қисми Сиз билан бирга (намозга) турсин! (Иккинчи қисм) қуролларини олсин (ва ёвдан мудофаа қилиб турсин). Сажда қилишгач (яъни, бир ракъат ўқишгач), ортингизга (қўриқлаш учун) бориб турсинлар. Ўқимаган қисм келиб, Сиз билан (намозни) ўқисин! Яна, эҳтиёт чораларини кўриб, қуролларини (қўлга) олсинлар. Кофирлар сизлар қурол ва анжомларингиздан ғафлатда бўлган пайтингизда бирданига ҳамла қилишни хоҳлайдилар. Агар ёмғирдан азият чексангиз ёки бемор бўлсангизлар, қуролларингизни (ечиб) қўйсангиз, сизларга гуноҳ бўлмас. (Аммо) эҳтиёт чораларингизни кўриб қўйинг! Албатта, Аллоҳ кофирлар учун хорловчи азобни тайёрлаб қўйгандир.\n\n103. Намозни адо этиб бўлганингиздан сўнг, турган, ўтирган ва ёнбошлаган ҳолларингизда (ҳам доимо) Аллоҳни ёд этинг! (Ёв хавфидан) хотиржам бўлсангиз, намозни (мукаммал) адо этингиз. Зеро, намоз мўминларга вақти тайин этилган ва (фарз этиб) битилгандир.\n\n104. Қавм (ёв)нинг изига тушишда сустлик қилмангиз! Агар (урушдан) азоб чекаётган бўлсангиз, улар ҳам худди сизлардек азоб чекмоқдалар. Сизлар Аллоҳдан улар умид қилмаган нарсани умид қиласизлар*. Аллоҳ билим ва ҳикмат эгасидир.\n\nИзоҳ: Улар умид қилмаган нарсалар турига шаҳидлик ва жаннат неъматлари киради.\n\n105. Албатта, Биз Сизга ушбу Китоб (Қуръон)ни одамлар орасида Аллоҳ кўрсатган йўл билан ҳукм этишингиз учун барҳақ нозил этдик. Хоинларга эса ҳомий бўлманг!\n\n106. Яна, Аллоҳдан кечирим сўранг. Албатта, Аллоҳ кечирувчи ва раҳмлидир.\n\n107. Ўзларига хиёнат қилувчилар ҳақида тортишиб ўтирманг. Албатта, Аллоҳ хиёнатчи ва жиноятчи бўлган кимсани севмайди.\n\nИзоҳ: Бу оят мадиналик Тўъма ибн Убайриқ деган шахс хусусида нозил қилинган. У ўз қўшнисининг совутини ўғирлаб, бошқа хонадонга яшириб қўяди. Расулуллоҳ ҳузурида уни оқлаганларида уларга ишониб Тўъмани ҳимоя қилганлар. Оятда хиёнатчилар қораланиб, Пайғамбар (а. с.) орқали барча мусулмонларга хиёнатчи ва жиноятчилар ёнини олмасликка чақирилмоқда.\n\n108. (Жиноятларини) одамлардан яширадилар, (лекин) Аллоҳдан яшира олмайдилар. (Аллоҳ) рози бўлмайдиган гаплар режасини хуфёна тузаётганларида (ҳам) У улар билан бирга эди. Аллоҳ уларнинг қилмишларини қамраб олувчидир.\n\n109. Эй, сизлар! (Бу) дунё ҳаётида-ку уларнинг ёнини олдингиз. Қиёмат кунида уларни ким ҳимоя қилиб, ёнларини олур ёки уларга ким вакил бўлур?!\n\n110. Кимда-ким бирор ёмон иш қилса ёки ўз жонига жабр қилса, сўнгра Аллоҳдан кечирим сўраса, Аллоҳнинг (қанчалик) кечирувчан ва раҳмли эканини идрок этади.\n\n111. Ҳар ким гуноҳ (иш) қилса, фақат ўзининг зарарига қилган бўлур. Аллоҳ билим ва ҳикмат эгасидир.\n\n112. Ҳар ким бирор хатолик ёки гуноҳ ишга қўл урса-ю, сўнгра унда бегуноҳ одамни айбласа, албатта, бўҳтон ва аниқ гуноҳни (бўйнида) кўтарган бўлур.\n\n113. Агар Сизга Аллоҳнинг фазли ва раҳмати бўлмаганида эди, уларнинг бир тоифаси Сизни адаштиришга азму қарор қилган эдилар. Улар ўзларинигина адаштирадилар. Сизга эса бирор зарар етказмайдилар. Аллоҳ Сизга Китоб ва Ҳикматни нозил қилди ва билмаганингизни билдирди. Аллоҳнинг Сизга (нисбатан) фазли буюкдир.\n\n114. Уларнинг кўпгина шивир-шивирларида - агар садақа беришга ёки эзгуликка буюришга ёхуд одамлар ўртасини ислоҳ қилишга буюрмаган бўлса - яхшилик йўқдир. Кимда-ким Аллоҳ ризоси учун шуни қилса, унга улкан мукофот беражакмиз.\n\n115. Кимда-ким ҳидоят унга аниқ бўлгандан кейин Пайғамбарга мухолифлик қилса, мўминлар йўлидан ўзгасига эргашса, Биз уни ўзи кетаётган йўлига қўйиб берамиз ва (охиратда) уни жаҳаннамда тоблаймиз. Нақадар нохуш жой у!\n\n116. Албатта, Аллоҳ Унга (бирор нарса) шерик қилинишини кечирмайди. Бундан ўзга (гуноҳлар)ни (Ўзи) хоҳлаган кишилар учун кечиргай. Кимда-ким Аллоҳга ширк келтирса, демак, у (йўлдан) жуда узоққа адашибди.\n\nИзоҳ: «Аҳли суннат ва жамоат», яъни, биз мусулмонларнинг ақидамизга кўра, мусулмон одам каттами, кичикми гуноҳ қилса, кофир бўлмайди, балки гуноҳкор бўлади. Гуноҳни эса кечириш ёки кечирмаслик Аллоҳнинг ихтиёридадир. Кечирилмайдиган гуноҳ - бу ширк ва куфрдир. Мазкур оят шу ақидага асос бўла олади.\n\n117. Улар (мушриклар) Аллоҳни қўйиб, фақат аёллар (Лот, Уззо ва Манот отли бут-санамлар)га сиғинадилар ёки исёнкор шайтонга сиғинадилар.\n\n118. Аллоҳ уни (шайтонни) лаънатлади. (У) деди: «Албатта, бандаларингдан белгиланган улушимни олурман,\n\n119. уларни адаштираман, уларни ҳою ҳавасга чўктираман. Буюрсам улар ҳайвонлар қулоғини кесадилар, буюрсам Аллоҳ яратган нарсаларни ўзгартирадилар». Кимки Аллоҳни қўйиб шайтонни дўст тутса, демак, у аниқ зиён қилибди.\n\nИзоҳ: Аллоҳ яратган нарсани ўзгартириш деганда эркаклик ва аёллик жинсларини, қиёфасини ўзгартириш, одамзотни бичиш кабилар киради. Аллоҳ таоло инсониятни турли миллат, хилма-хил шакл ва рангда яратган ҳамда ушбу илоҳий андоза то қиёматгача давом этишини ирода қилган. Баъзи шаккок кимсаларнинг ўз миллий хусусиятларидан воз кечишлари илоҳий таълимотга зид эканлиги мазкур оят ва унинг тафсирларида ўз ифодасини топган.\n\n120. Уларга (шайтон) ваъда беради, уларни ҳою ҳавасга солади. Шайтон уларга ғурур (васвасаси)дан ўзга нарсани ваъда қилмайди.\n\n121. Ана ўшаларнинг жойи жаҳаннамдир. Ундан халос топа олмайдилар.\n\n122. Имон келтириб, солиҳ ишларни қилганларни (эса) остидан анҳорлар оқадиган жаннат боғларига киритурмиз\n\n- улар у ерда абадий қолиб яшарлар. Бу Аллоҳнинг ҳаққоний ваъдасидир. Аллоҳдан сўзи тўғрироқ кимдир?!\n\n123. (Бу) - сизларнинг орзуларинг билан ҳам эмас, аҳли китобларнинг орзулари билан ҳам (эришадиган нарса) эмасдир. Кимки ёмонлик қилса, ўша (ёмонлик) билан жазоланур. Ўзига Аллоҳдан ўзга на бирор дўст топади ва на бирор ёрдамчи.\n\n124. Кимки, у хоҳ эркак бўлсин, хоҳ аёл - мўминлик ҳолида савобли ишлар қилса, айнан улар жаннатга кирурлар ва уларга хурмонинг думича ҳам зулм қилинмагай.\n\n125. Эзгу иш қилувчи ҳолида юзи (ўзи)ни Аллоҳга бўйин сундирган ва тўғри йўл (саналмиш) Иброҳим динига эргашган кишидан бошқа кимнинг дини чиройлидир?! Аллоҳ эса, Иброҳимни дўст тутгандир.\n\n126. Осмонлар ва Ердаги борлиқ Аллоҳникидир. Аллоҳ ҳар нарсани иҳота этувчи (қамраб олувчи)дир.\n\n127. Сиздан (эй, Муҳаммад,) аёллар тўғрисида фатво сўрайдилар. Айтинг: «Улар тўғрисида сизларга Аллоҳ фатво берур ҳамда Китоб (Қуръон)да тиловат қилинадиган (оятлар) ҳам: етим аёллар, улар учун фарз қилинган нарса (маҳр)ни бермасдан никоҳингизга олишга қизиқишингиз, заиф болалар ва етимларга нисбатан адолатли туришингиз (ҳақида). Нимаики яхшилик қилсангиз, Аллоҳ, албатта, уни билувчидир.\n\n128. Қайси бир хотин эридан (унга нисбатан) кўнгилсизлик ёки воз кечишдан қўрқса, иккаласи ўрталарини ислоҳ қилиб олишларида уларга гуноҳ йўқдир. Сулҳ (ажралишдан) яхшироқдир. Нафсларга бахиллик (қизғанчиқлик) битилган. Агар (хотинларингизга) яхшилик (чиройли муомала) қилсангиз ва Аллоҳдан қўрқсангиз, албатта, Аллоҳ қилаётган ишларингиздан хабардордир.\n\n129. Ҳар қанча истасангиз ҳам хотинларингиз ўртасида адолатли (ҳаммасига бир хил муносабатда) бўла олмайсиз. Бас, (бирига) бутунлай берилиб кетиб, (иккинчисини) муаллақ ҳолда ташлаб қўймангиз! Агар (улар билан муносабатингизни адолат асосида) тузатсангизлар ва тақволи бўлсангизлар, албатта, Аллоҳ кечиримли ва раҳмлидир.\n\n130. Агар иккиси (эр-хотин бирор сабаб билан) ажралишиб кетса, Аллоҳ (уларнинг) ҳар бирини ўз кенглигидан (ризқи билан) таъминлаб қўяди. Аллоҳ (карами) кенг ва ҳикмат соҳибидир.\n\nИзоҳ: Қандайдир сабаб билан турмуши бузилган эр-хотинлар учун ушбу оят тасалли беради. Зеро, Аллоҳнинг ўзи ваъда қилаяптики, шундай ҳолатга тушганларни Ўзининг фазлу карами билан моддий ва маънавий жиҳатдан таъминлайди.\n\n131. Осмонлар ва Ердаги нарсалар Аллоҳникидир. Сизлардан олдинги Китоб берилганларга ва сизларга ҳам, Аллоҳдан қўрқинглар, деб васият қилганмиз. Агар куфрни ихтиёр этсангизлар, бас, албатта, осмонлару Ердаги нарсалар Аллоҳникидир. Аллоҳ беҳожат ва ҳамд эгасидир.\n\n132. Осмонлар ва Ердаги нарсалар Аллоҳникидир. Аллоҳ етарли вакилдир.\n\n133. Агар (У) хоҳласа, эй, инсонлар, сизларни кетказиб (йўқ қилиб), бошқаларни келтиради. Аллоҳ бунга қодирдир.\n\n134. Кимки бу дунё савобини истаса, (билиб қўйсинки,) Аллоҳ ҳузурида ҳам бу дунёнинг, ҳам охиратнинг савоби бордир. Аллоҳ эшитувчи ва кўрувчидир.\n\n135. Эй, имон келтирганлар! Адолатда барқарор туриб, ўзларинг ёки ота-оналаринг ва қариндошларинг зарарига бўлса-да, Аллоҳ учун (тўғри) гувоҳлик берингизлар! У (гувоҳлик берилувчи) бой бўладими, камбағал бўладими, Аллоҳ у иккисига яқинроқдир. Бас, адолатли бўлишларингиз учун ҳавойи нафсга берилиб кетмангизлар! Агар (тилларингизни) бурсангизлар ёки (гувоҳликдан) бош тортсангизлар, албатта, Аллоҳ қилаётган ишларингиздан хабардордир.\n\n136. Эй, имон келтирганлар! Аллоҳга, Пайғамбарига, (шу) Пайғамбарига нозил қилган Китоб (Қуръон)га ҳамда илгари нозил қилган Китобга имон келтирингизлар! Кимки Аллоҳни, фаришталарини, китобларини, пайғамбарларини ва охирги Кунни инкор этса, демак, у жуда узоқ (қаттиқ) адашибди.\n\n137. Дарҳақиқат, имон келтириб, сўнгра куфрга кетган, кейин яна имон келтириб, сўнгра яна кофир бўлган, сўнгра куфрлари ортиб борганларга (нисбатан) Аллоҳ сира мағфират этадиган ва тўғри йўлга соладиган эмасдир.\n\n138. Мунофиқлар учун аламли азоб борлиги ҳақида уларга «башорат» бериб қўйинг!\n\n139. (Улар) мўминларни қўйиб, кофирлар билан дўст тутинадилар. Ўша (кофир)лардан куч-қувват излайдиларми?! Бор куч-қудрат Аллоҳники-ку!\n\n140. Аллоҳ сизларга Китобда: «Аллоҳнинг оятлари инкор этилаётгани ва мазах қилинаётганини эшитсангиз, то бошқа гапга ўтмагунларича, улар билан бирга ўтирмангиз!»- деб, (оят) нозил қилган эди. Албатта, сизлар унда (бирга ўтирганда), улар билан (гуноҳда) тенгсиз. Албатта, Аллоҳ барча кофирлар ва мунофиқларни жаҳаннамга жам қилувчидир.\n\n141. Улар сизларни кузатиб турадилар: агар сизларга Аллоҳдан фатҳу зафар (ғалаба) бўлса, «сизлар билан бирга эмасмидик? (Ўлжадан бизга ҳам беринглар)», - дейишади. Бордию (ғалабадан) кофирлар насибадор бўлишса: «Сизлардан устун турган ва сизларни мўминлардан ҳимоя қилган биз эмасми?» - дейишади. Улар ҳақида Аллоҳнинг (Ўзи) қиёмат куни ҳукм чиқаради. Аллоҳ кофирлар учун мўминларга қарши сира йўл бермайди.\n\n142. Дарҳақиқат, мунофиқлар Аллоҳни алдамоқчи бўладилар. Ҳолбуки, Аллоҳ уларни «алдаб қўювчидир». Намозга турсалар ҳам дангасалик билан одамлар кўрсинга турадилар ва Аллоҳни жуда кам эсга оладилар.\n\n143. Улар ўртада сарсондирлар: на у ёқлик эмаслар ва на бу ёқлик. Кимники Аллоҳ адаштирса, унга сира йўл (чора) топа олмайсиз.\n\n144. Эй, имон келтирганлар! Мўминлар қолиб, кофирлар билан дўст тутинмангиз! Аллоҳга ўзингизга қарши аниқ ҳужжат пайдо қилмоқчимисиз?!\n\n145. Албатта, мунофиқлар дўзахнинг энг тубида (бўлур)лар. Уларга (бирор) ёрдамчи топмайсиз.\n\n146. Илло, тавба қилиб ўзларини тузатган, Аллоҳ билан боғланиб, динларини Аллоҳ учун холис қилганлар, айнан улар мўминлар билан бирга бўлурлар. Мўминларга эса Аллоҳ буюк мукофот ато этур.\n\n147. Агар шукр қилсангиз ва имон келтирсангиз, Аллоҳ сизларни азоблаб нима ҳам қилади?! Аллоҳ шукрни қабул этувчи ва билувчи зотдир.\n\n148. Аллоҳ ёмонликни сўз билан ошкора айтишликни суймайди. Зулм қилинган киши бундан мустасно*. Аллоҳ эшитувчи ва билувчидир.\n\nИзоҳ: Яъни бировнинг қилган ёмонлигидан нолиб, уни ёмонлик қилган одамнинг ўзига ёки бошқаларга гапириб шикоят қилиш ёхуд ўч олишга уринишни Аллоҳ хуш кўрмайди.\n\n149. Яхшиликни ошкора қилсангиз ҳам, пинҳона қилсангиз ҳам ёки ёмонликни афв этсангиз ҳам, албатта, Аллоҳ афв этувчи ва қудратли зотдир.\n\n150. Аллоҳга ва пайғамбарларига куфр келтирувчилар, Аллоҳ билан пайғамбарлари ўртасини узишни хоҳловчилар, бирига ишонамиз, бирига ишонмаймиз, деб ўртача йўл тутувчилар,\n\n151. ана ўшалар ҳақиқий кофирлардир. Кофирларга эса хор этувчи азобни тайёрлаб қўйганмиз.\n\n152. Аллоҳга ва пайғамбарларига имон келтирган, улардан бирортасини ажратиб қўймаганлар эса, айнан уларга мукофотларини, албатта, берур. Аллоҳ кечиримли ва раҳмлидир.\n\n153. Аҳли китоблар Сиздан осмондан китоб туширишингизни сўрайдилар. Мусодан ҳам бундан каттароқ нарсани сўраб: «Бизга Аллоҳни очиқ кўрсат!» - дейишган эди. Шунда (бу) зулмлари сабабли уларни чақмоқ урган эди. Сўнгра (аниқ) ҳужжатлар келгандан кейин бузоқни (маъбуд қилиб) олишди. Шуни ҳам кечирдик ва Мусога аниқ салтанат (ҳужжат) бердик.\n\n154. Аҳдлари (олиниши) учун тепаларига Тур (тоғи)ни кўтариб турдик ва уларга: «Дарвозадан сажда қилган ҳолингизда киринг», - дедик. Яна уларга: «Шанба куни (синови)да ҳаддан ошманг», - дедик ва улардан қаттиқ аҳд олдик.\n\n155. Аҳдни бузганлари, Аллоҳнинг оятларини инкор этганлари, пайғамбарларни ноҳақ ўлдирганлари ва «Дилларимиз берк» деганлари сабабли (уларни жазоладик). Йўқ! Балки, куфрлари туфайли Аллоҳ уларнинг дилларини муҳрлаб қўйгандир. Шунинг учун озчиликдан ташқарилари имон келтирмайдилар.\n\n156. Яна куфрлари ва Марям (шаъни)га айтган улкан бўҳтонни гапирганлари сабабли,\n\nИзоҳ: Марям шаънига улар зинокор деб туҳмат қилганлар.\n\n157. шунингдек, Аллоҳнинг пайғамбари Исо Масиҳ ибн Марямни биз ўлдирдик, деган гаплари туфайли (жазоладик). Ҳолбуки, уни ўлдирганлари ҳам, осганлари ҳам йўқ. Фақат (бошқа бир киши Исога) ўхшатиб қўйилди, холос. Албатта, унинг тўғрисида баҳслашганлар у ҳақда шубҳададирлар. Уларда гумонга эргашишдан бошқа бирор (тўғри) маълумот йўқ. Аниқки, уни ўлдирмаганлар.\n\n158. Балки, уни Аллоҳ Ўз ҳузурига кўтарди. Аллоҳ қудрат ва ҳикмат эгасидир.\n\n159. Ҳеч бир аҳли китоб йўқки, ўлимидан олдин унга имон келтирмаса. Қиёмат куни эса у (Исо) уларга қарши гувоҳ бўлади.\n\n160. Яҳудий бўлганларнинг золимликлари ва кўп (кишилар)ни Аллоҳ йўлидан тўсганлари сабабидан уларга (олдин) ҳалол қилинган нарсаларни* ҳаром қилиб қўйдик.\n\nИзоҳ: Анъом сурасининг 146-оятига қаралсин.\n\n161. (Яна бошқа) сабаблари - уларнинг устама (фоиз) олишлари ва одамларнинг мол-мулкларини ноҳақ еганларидир. Улардан кофирларига аламли азобни тайёрлаб қўйганмиз.\n\n162. Лекин, улар (яҳудийлар) орасида илмда мустаҳкам бўлганлар ҳамда Сизга нозил қилинган нарсага ва Сиздан илгари нозил қилинган нарсага имон келтирадиган мўминлар, хусусан, намозни барпо қилувчилар, закотни адо этувчилар, Аллоҳга ва охират кунига имон келтирувчилар ҳам борки, айнан уларга, албатта, улкан мукофот ато этурмиз.\n\n163. (Эй, Муҳаммад,) албатта, Биз Нуҳга ва ундан кейинги пайғамбарларга ваҳий юборганимиз каби Сизга ҳам ваҳий юбордик. Шунингдек, Иброҳим, Исмоил, Ишоқ, Яъқуб ва унинг авлоди, Исо, Айюб, Юнус, Ҳорун ва Сулаймонга ҳам ваҳий юборганмиз. Довудга эса Забур бердик.\n\n164. (Бир қатор) пайғамбарлар ҳақида қиссаларни Сизга илгари айтдик. (Айрим) пайғамбарлар қиссаларини эса айтганимиз йўқ. Аллоҳ Мусо билан (бевосита) гаплашди.\n\n165. Пайғамбарлар (келган)дан кейин одамлар учун Аллоҳга қарши ҳужжат бўлмасин деб пайғамбарларни хушхабар берувчи ва огоҳлантирувчи қилиб (юбордик). Аллоҳ қудрат ва ҳикмат эгасидир.\n\n166. Лекин, Аллоҳ Сизга нозил қилган нарса (Қуръон)га Ўз илми билан гувоҳлик беради. Фаришталар ҳам гувоҳлик берурлар. Аллоҳ (Ўзи) етарли гувоҳдир.\n\n167. Албатта, кофир бўлган ва Аллоҳнинг йўлидан тўсганлар узоқ (қаттиқ) адашгандирлар.\n\n168. Албатта, кофир бўлган ва золимлик қилганларни Аллоҳ кечирмайди ва (тўғри) йўлга ҳидоят қилмайди.\n\n169. Аксинча, (уларни) жаҳаннам йўлига (равона қилур). У ерда эса абадий қолурлар. Бу (иш) Аллоҳга осондир.\n\n170. Эй, одамлар! Пайғамбар сизларга Раббингиздан ҳақ (Ислом)ни келтирди. Бас, имон келтирингиз. (Шунда) ўзингиз учун яхши бўлур. Бордию инкор этсангиз, бас, осмонлару Ердаги нарсалар Аллоҳникидир. Аллоҳ билим ва ҳикмат соҳибидир.\n\n171. Эй, аҳли китоблар! (Исони илоҳийлаштириб) динингизда ҳаддан ошиб кетмангиз! Аллоҳ (шаъни)га эса фақат ҳақ (гап)ни айтингиз! Албатта, Исо Масиҳ ибн Марям фақат Аллоҳнинг пайғамбари ва Унинг Марямга ташлаган «Сўзи» ҳамда Унинг томонидан (келмиш) руҳдир, холос. Бас, Аллоҳга ва Унинг пайғамбарларига имон келтирингиз! «Учта» демангиз! Қайтингиз - ўзларингизга яхши бўлур! Албатта- албатта, Аллоҳ ягона илоҳдир! У фарзандли бўлишдан покдир. Осмонлардагию Ердаги нарсалар Уникидир. Аллоҳ (Ўзи) етарли вакилдир.\n\n172. Масиҳ Аллоҳга банда (қул) бўлишдан сира ор қилмайди, муқарраб (Аллоҳга яқин) фаришталар ҳам. Кимки Унга банда бўлишдан ор қилса ва кибрланса, (У) уларнинг барчасини, албатта, Ўз ҳузурига жам қилажак.\n\n173. Ана ўшанда имон келтириб, солиҳ амалларни қилганларга мукофотларини тўла бериш билан бирга, яна Ўз фазлидан уларга зиёдалик ато қилур. Аммо, ор қилган ва кибрли бўлганларни аламли азоб билан жазолагай. Ўзлари учун Аллоҳдан бошқа на дўст топадилар ва на ёрдамчи.\n\n174. Эй, одамлар! Сизларга Раббингиздан ҳужжат (Пайғамбар ва мўъжизалар) келди. Сизларга яна равшан нур (Қуръон) ҳам нозил этдик.\n\n175. Аллоҳга имон келтирган ва Унга боғланганларни (У) Ўзининг раҳмати ва фазлига мушарраф этгай ва уларни тўғри йўлга йўллагай.\n\n176. (Эй, Муҳаммад,) Сиздан фатво сўрайдилар. Айтинг: «Аллоҳ сизларга отаси ҳам, фарзанди ҳам бўлмаган одам тўғрисида (шундай) фатво беради: агар фарзандсиз бўлган бир эркак ҳалок бўлса (ўлса), агар синглиси (қолган) бўлса, қолдирган мероснинг ярмини олур. Агар синглисининг фарзанди бўлмаса, у (акаси) меросхўр бўлур. Агар (сингиллар) иккита бўлса, уларга (ака) қолдирган нарсанинг учдан иккиси (тегур). Агар (меросхўрлар) ака-ука ва опа-сингиллар бўлса, (ҳар) бир эркакка икки аёл ҳиссаси (берилур). Янглишиб кетмасликларинг учун Аллоҳ сизларга (мерос ҳукмларини Ўзи) баён этади. Аллоҳ ҳар бир нарсани билувчидир."
  },
  {
    "name": "Моида сураси",
    "text": "МОИДА СУРАСИ\n\nМоида - дастурхон демакдир.\n\nСурада Ислом мафкурасига оид масалалар, шаръий ҳукмлар, ҳаж, умра, таҳорат, никоҳ, жиноят, жазо, ичкилик, қимор ҳукмлари, пайғамбарлар қиссаси ва бошқа муҳим маълумотлар баён этилади.\n\nМеҳрибон ва раҳмли Аллоҳ номи билан (бошлайман).\n\n1. Эй, имон келтирганлар! Битимлар (аҳдлар)га вафо қилингиз! Сизлар учун чорва (хонаки) ҳайвонлар (гўшти) ҳалол қилинди. Сизларга (номлари) ўғилажак (ҳайвонлар) бундан мустасно. Эҳром (ҳаж ибодати)да бўлганларингизда ов қилишни ҳалол деб санамагайсиз. Албатта, Аллоҳ ирода қилган нарсага ҳукм қилур.\n\n2. Эй, имон келтирганлар! Аллоҳнинг (ҳажга доир) шиорларини, Ҳаром ой (ҳаж ойлари)ни, қурбонликларни, (уларга тақиб қўйилган) тақинчоқларни, Парвардигорларининг фазли ва розилигини топиш нияти билан Байтул- Ҳаром (Каъба)га борувчиларни (уларга қаршилик қилишни) ҳалол деб ҳисобламангиз!* Ҳалол (қилинган ҳолат)га чиққанларингда эса, ов қилаверингиз. Сизларни Масжидул-Ҳаромдан тўсувчи қавмнинг адовати тажовуз қилишингизга ундамасин! Эзгулик ва тақво (йўли)да ҳамкорлик қилингиз, гуноҳ ва адоват (йўли)да ҳамкорлик қилмангиз! Аллоҳдан қўрқингиз! Албатта, Аллоҳ азоби қаттиқ зотдир.\n\n3. Ўлимтик, қон, чўчқа гўшти, Аллоҳдан ўзганинг номи айтиб сўйилган, бўғилиб ўлган, уриб ўлдирилган, йиқилиб ўлган, сузишдан ўлган ва йиртқич ҳайвон (қисман) еган (ҳайвонлар) сизларга ҳаром қилинди, илло (шаръан) сўйганингиз (ҳалолдир). Яна, бут-санамларга атаб сўйилган ҳайвонлар (гўшти) ва фол чўпларидан қисматингизни исташингиз (ҳам ҳаром қилинди). Бу ишингиз фосиқликдир. Бугунга келиб, энди кофирлар динингиз (мағлубияти)дан ноумид бўлдилар. Шунинг учун улардан қўрқмангиз, Мендан қўрқингиз! Ана, энди бугун, динингизни камолига етказдим, неъматимни тамомила бердим ва сизлар учун Исломни дин бўлишига рози бўлдим. Кимки, гуноҳга мойиллигидан эмас, балки очарчиликда (мазкур ман этилган нарсалардан ейишга) мажбур бўлса, албатта, Аллоҳ кечиримли ва раҳмлидир.\n\n4. Сиздан (ўзларига) ҳалол қилинган нарсалар ҳақида сўрайдилар. Айтинг: «Сизларга покиза нарсалар ва Аллоҳ сизларга билдирганидан сизлар ўргатган йиртқичлар (келтирган овлар) ҳалол қилинди. Бас, улар сизлар учун тутган (овлар)идан «Бисмиллоҳ»ни айтиб еяверингиз ва Аллоҳдан қўрқингизлар. Зеро, Аллоҳ ҳисоби тез зотдир.\n\n5. Бугун сизлар учун покиза нарсалар ҳалол қилинди. Шунингдек, Аҳли Китобларнинг таоми сизлар учун ҳалол ва таомингиз улар учун ҳалолдир. Зинокорлик ва махфий ўйнаш қилиб олиш учун эмас, балки маҳрларини берсангиз, мўмина аёлларнинг иффатлилари ва сизлардан олдин Китоб берилганларнинг иффатли аёллари (ҳам ҳалолдир). Кимки, имондан куфрга қайтса, (қилган савобли) иши, албатта, зое бўлур ва у охиратда зиён кўрувчилардандир.\n\n6. Эй, имон келтирганлар! Намоз (ўқиш)га турар экансиз, албатта, юзларингизни, қўлларингизни тирсакларигача ювингизлар, бошларингизга маш тортингизлар ва оёқларингизни тўпиқларигача (ювингизлар)! Агар жунуб бўлсангиз, обдон покланингизлар (чўмилингизлар)! Агар бемор ёки сафарда бўлсангиз, ёки сизлардан бирор киши ҳожатхонадан (чиқиб) келса, ёхуд хотинларингиз билан суркалишган (қовушган) бўлсангизу, (лекин) сув топмасангиз, пок тупроққа таяммум қилиб, ундан юзларингиз ва қўлларингизга суртинг! Аллоҳ сизларга бирор қийинчилик (пайдо) қилишни раво кўрмайди, аксинча, сизларни поклаш ва неъмат(лар)ини сизларга мукаммал беришни хоҳлайди, зора шукр қилсангизлар*.\n\nИзоҳ: Таҳорат фарзларидан саналмиш қўл ва оёқларни ювишда уларнинг қайси жойигача сув етиши шарт деган низоли масала бор. Оятда «қўлларингизни тирсакларигача, оёқларингизни тўпиқларигача» дейилган. Абу Ҳанифа (р. а.) шу «гача» қўшимчасини «билан» деб тафсир қилганлар ва тирсак ва тўпиқлар ҳам қўшиб ювилишини фарз деб ҳисоблайдилар. Имом Молик, Зуфар, Шаъбий, Ибн Жарир ат-Табарий каби олимлар эса тирсак ва тўпиқлар ювилиши фарз доирасига кирмайди, деганлар. Ҳар икки томон ҳам ўз далилларига эгадирлар. Таҳоратда ният ҳукмига келсак, Абу Ҳанифа (р. а.): «ният таҳоратда фарз эмас», - деганлар. Имом Шофеъий (р. а.) эса: «у фарз»,- дейдилар. Бошга маш тортиш фарзида ҳам мужтаҳид уламолар ўртасида ихтилоф мавжуд. Ҳанафий мазҳабида бошнинг тўртдан бирига маш тортиш фарздир. Моликий мазҳабида бошнинг ҳаммасига маш тортиш фарздир. Шофеий мазҳабида бошнинг озгина қисмига, ҳатто сочнинг уч толаси узра маш тортса ҳам фарзни адо этган ҳисобланади. Уларнинг барчалари ҳам мўътабар ва мақбул далиллар билан ўз ҳукмларини исботлаганлар. Бу оятда таяммум қилиш тўғрисида ҳам сўз юритилган. Таяммум - бу сув бўлмаганда, тоза тупроқ ёки чангга ёхуд тоза матоҳга икки қўл кафтлари билан бир зарб уриб, юзга суртиш ва яна бир зарб уриб, икки қўлнинг тирсаклари билан қўшиб силаб чиқишдир.\n\n7. Аллоҳнинг сизларга берган неъматини ва «Эшитдик ва бўйин сундик» деб битишган аҳдингизни эслангиз! Аллоҳдан қўрқингиз! Албатта, Аллоҳ кўнгиллар зоти (сири)ни билувчидир.\n\n8. Эй, имон келтирганлар! Аллоҳ учун (тўғриликда) собит турувчи, одиллик билан гувоҳлик берувчи бўлингизлар: бирор қавм (кишилари)ни ёқтирмаслик сизларни адолатсизлик қилишга ундамасин! Одил бўлингиз! Зеро, у (адолат) тақвога яқинроқдир. Аллоҳдан қўрқингиз! Албатта, Аллоҳ ишларингиздан хабардордир.\n\n9. Имон келтириб, солиҳ амалларни қилганларга Аллоҳ кечирим ва улкан мукофот ваъда қилди.\n\n10. Куфрга кетган ва оятларимизни ёлғонга чиқарганлар эса, ана ўшалар жаҳим (дузах) аҳлидирлар.\n\n11. Эй, имон келтирганлар! Аллоҳнинг сизларга (берган) неъматини эслангиз: бир қавм (кишилари) сизларга қўл кўтариш (ҳужум қилиш)ни ният қилганида, қўлларини сизлардан қайтарган эди. Аллоҳдан қўрқингиз! Мўминлар фақат Аллоҳга таваккул қилсинлар!\n\nИзоҳ: Бу оятнинг нозил бўлишига бир неча сабаблар айтилган. Улардан бири Расулуллоҳ, Абу Бакр, Умар, Усмон ва Али билан Бани Қурайза қабиласига икки мусулмон хунини ундириш масаласи билан келадилар. Улар ҳийла ишлатиб, меҳмон қилиш баҳонаси билан уларни бир ерга ўтқизиб қўйгач, Амр ибн Жаҳҳош исмли бир мунофиқ катта тошни олиб, Расулуллоҳнинг бошларига урмоқчи бўлганда, Аллоҳ таоло Жаброил (а. с.) орқали Расулини огоҳ этган ва нажот берган.\n\n12. Аллоҳ Исроил авлодидан аҳд олди ва Биз улардан ўн икки йўлбошчини юбордик. (Сўнгра) Аллоҳ деди: «Дарҳақиқат, Мен сизлар билан биргаман. Агарда намозни мукаммал адо этсангиз, закот берсангиз, пайғамбарларимга имон келтирсангиз ва уларни шарафлаб, мадад берсангиз ҳамда (савобли ишлар қилиб,) Аллоҳга чиройли «қарз» берсангиз, албатта, гуноҳларингизни кечаман ва остидан анҳорлар оқадиган боғлар (жаннат)га киритурман. Шундан кейин ҳам сизлардан кимки куфрга кетса, тўғри йўлдан бешак озган бўлур. «\n\n13. Ўз аҳдларини бузганликлари сабаблигина уларни лаънатладик ва қалбларини бешафқат (меҳрсиз) қилиб қўйдик. Сўзларнинг ўринларини ўзгартирадилар, уларга эслатилган нарсадан бир (катта) қисмини унутдилар. Мана, улардан бир озгинаси мустасно бўлиб, (қолганлари) хиёнат қилаётганини мудом кузатаяпсиз. Уларни афв этинг ва кечиринг! Албатта, Аллоҳ эзгулик қилувчиларни севади.\n\n14. «Биз насронийлармиз» деганлардан (ҳам) аҳдларини олдик. Уларга эслатилган нарсадан (катта) бир қисмини унутдилар. Шундан кейин уларнинг ўрталарида қиёмат кунигача адоват ва нафрат қўзғатдик. Кейин Аллоҳ уларни ўз қилмишларидан хабардор қилажак.\n\n15. Эй, аҳли китоблар! Сизларга расулимиз (Муҳаммад) келиб, Китобдаги кўпгина сиз яширган (оятлар)ни сизларга баён қилмоқда ва (хатоларингизнинг) кўпини афв этмоқда. Аллоҳдан сизларга Нур ва равшан Китоб келдики,\n\n16. у билан Аллоҳ ризосини топишга интилганларни (У) тинчлик ва саломатлик йўлларига йўллаб, Ўз изни билан уларни зулматлардан нурга чиқарур ва тўғри йўлга ҳидоят қилур.\n\n17. «Марямнинг ўғли Масиҳ Аллоҳдир» деганлар куфрга кетдилар. Айтинг: «Агар Аллоҳ Марямнинг ўғли Масиҳни, унинг онасини ва Ердаги ҳамма (одамлар)ни ҳалок этишни ирода қилса, ким ҳам бирор нарсага қодир бўлар эди?!» Осмонлар, Ер ва улар ўртасидаги борлиқ устидан ҳукмронлик фақатгина Аллоҳга тегишлидир. Хоҳлаган нарсани яратади, Аллоҳ ҳар нарсага қодирдир.\n\n18. Яҳудийлар ва насронийлар: «Биз Аллоҳнинг ўғиллари ва ҳабибларимиз», - дейдилар. Айтинг: «(Ундай бўлса), нега гуноҳларингиз туфайли сизларни азоблайди? Йўқ! Сизлар ҳам У яратган одамлардансиз. Хоҳлаган (бандаси)ни кечиради, хоҳлаганини азоблайди. Осмонлар, Ер ва улар ўртасидаги борлиқ устидан ҳукмронлик Аллоҳгагина тегишлидир ва Қайтиш ҳам фақат Унинг ҳузуригадир».\n\n19. Эй, аҳли китоблар! Сизларнинг: «Бизларга на башоратчи ва на огоҳлантирувчи (пайғамбар) келмади» деганларинг учун сизларга Расулимиз (олдинги) пайғамбарлардан бир муддат ўтгач, баён этувчи бўлиб келди. Мана, сизларга башоратчи ҳам, огоҳлантирувчи ҳам келди. Аллоҳ ҳар нарсага қодирдир.\n\n20. Мусо ўз қавмига айтганини эсланг: «Эй, қавмим! Аллоҳнинг сизларга берган неъмати - ичингиздан пайғамбар чиқаргани, сизларни (баъзиларингизни) подшоҳ қилгани ва оламлардан ҳеч бир (кимса)га бермаганини сизларга ато этганини эслангиз!\n\n21. Эй, қавмим! Сизлар учун Аллоҳ битиб қўйган (бу) муқаддас ер (Байтул-Мақдис)га кирингиз ва ортингизга қайтиб кетмангизки, зиён кўрувчиларга айланиб қоласиз».\n\n22. Айтдилар: «Эй, Мусо! У ерда баҳайбат (золим) қавм бор. Улар у ердан чиқмагунларича, биз у ерга сира кирмаймиз. Агар у ердан чиқсаларгина, биз кирувчилардирмиз. «\n\n23. (Ўн икки йўлбошчи ичидан Аллоҳдан) қўрқадиган ва Аллоҳнинг инъомига сазовор бўлганларидан икки киши шундай деди: «Улар устига (шаҳарга) дарвозадан кирингиз. Унга кириб олишингиз билан, сизлар ғолиб бўласиз. Агар мўмин бўлсангиз, Аллоҳга таваккул қилингиз!»\n\n24. Айтдилар: «Эй, Мусо! Модомики, (улар) у ерда эканлар, биз сира у ерга кирмагаймиз. Сен (ўзинг) ва Раббинг бориб, (улар билан) жанг қилаверинглар. Биз эса шу ерда ўтирувчилармиз».\n\n25. (Мусо) айтди: «Эй, Раббим! Мен фақат ўзим ва биродарим (Ҳорун)га эгалик қилурман. Бас, бизни у фосиқлар қавмидан (Ўзинг) ажрим қилгин!»\n\n26. (Аллоҳ) деди: «Албатта, у (Байтул-Мақдис) энди улар учун қирқ йилга (кириши) тақиқлангандир. Ер (юзи) бўйлаб сарсонликда юрадилар. Сен (бу каби) фосиқлар қавми учун қайғурма!»\n\n27. Уларга Одамнинг икки ўғли (Қобил ва Ҳобил) ҳақидаги хабарни ҳақиқати билан ўқиб беринг! Иккиси қурбонлик қилганларида, бирларидан қабул қилинди, унисидан эса қабул қилинмади. (Қурбонлиги қабул бўлмаган Қобил акаси Ҳобилга): «Сени, албатта, ўлдиражакман!» - деди. (Ҳобил) эса: «(Қурбонликни) Аллоҳ аслида тақволи кишилардан қабул қилур.\n\n28. Агар мени ўлдириш учун қўлингни мен томонга чўзсанг, мен сени ўлдириш учун Сен томонга қўлимни чўзувчи эмасман. Ахир,мен оламлар рабби - Аллоҳдан қўрқаман.\n\n29. Мен эса, менинг гуноҳимни ҳам, ўз гуноҳингни ҳам (зиммангга) олиб кетишингни ва дўзах аҳлидан бўлишингни хоҳлайман. Золимларнинг жазоси шудир», - деди.\n\n30. Унинг (ҳавойи) нафси биродарини ўлдиришни хуш кўрсатди ва дарҳол, уни ўлдирди. Шу билан у зиён кўрувчилардан бўлиб қолди.\n\n31. Шундан сўнг, Аллоҳ унга биродари авратини (мурдасини) қандай кўмишни кўрсатиш учун ерни ковловчи бир қарғани юборди. «Ҳолимга вой! Наҳот шу қарғачалик бўлишдан ожиз бўлсам? (Мен ҳам) биродарим авратини (тупроққа) кўмақолай», - деди. Шу туфайли пушаймон қилувчилардан бўлиб қолди.\n\n32. Ана ўша (биринчи қотиллик) туфайли Исроил авлодига шундай ҳукмни битиб қўйдик: «Бирор жонни ўлдирмаган ёки Ерда (бузғунчилик ва қароқчилик каби) фасод ишларини қилмаган инсонни ўлдирган одам худди ҳамма одамларни ўлдирган кабидир. Унга ҳаёт бахш этган (ўлимдан қутқариб қолган) одам эса барча одамларни тирилтирган кабидир*». Уларга расулларимиз ҳужжатларни келтирганлар. Сўнгра уларнинг кўпчилиги ўшандан кейин (ҳам) Ерда исроф қилувчилардир.\n\nИзоҳ: Бу ҳукм аслида Исроил авлодига қарата айтилган бўлса-да, у барча мусулмонлар учун ҳам тегишлидир.\n\n33. Дарҳақиқат, Аллоҳ ва Унинг пайғамбарига қарши жанг қиладиган ва Ер юзида бузғунчилик қилиб юрувчиларнинг жазоси - ўлдирилиш ё чормихланиш ёки оёқ-қўлларининг қарама-қарши томондан кесилиши ёхуд ердан (ватандан) қувғин қилиниш*. Ана шу (жазо) улар учун бу дунёда шармандалик ва охиратда улар учун улкан азоб (ҳам бор)дир.\n\nИзоҳ: Бу оят нозил бўлишининг сабаби Имом ал-Бухорий ривоят қилган ҳадисда айтилганидек, Укл ва Урайна қабилаларидан бир гуруҳ одамлар келиб, Расулуллоҳ ҳузурида имон келтирадилар. Сўнгра сут сўрайдилар. Садақага келган туялар сутидан ичишга рухсат берганларида, улар бориб туякаш чўпонни ўлдиришиб, туяларни ҳайдаб олиб кетадилар. Диндан қайтган бу мунофиқлар ортидан бир гуруҳ мусулмонларни юбориб уларга жазо бериш буюрилади. Етиб бориб, уларнинг қўлоёқларини кесишиб, кўзларини ҳам ўйишади. Бу хабарни Расулуллоҳ эшитиб, кўз ўйиш, қулоқ ва бурунни кесиш каби қийноқларни Ислом динида ман этилишини эълон қиладилар.\n\n34. Аммо, сизлар улар устидан қодир бўлишингиз (қўлга туширишларингиз)дан олдин тавба қилганлар (бундан мустасно). Билиб қўйингизки, Аллоҳ кечиримли ва раҳмлидир.\n\n35. Эй, имон келтирганлар! Аллоҳдан қўрқингиз ва Унга (яқинлаштирувчи савобли ишлардан) васила (восита) излангиз ҳамда Унинг йўли (тоати)да жидду жаҳд қилингиз, токи толе топурсизлар.\n\n36. Дарҳақиқат, куфрда бўлганлар қиёмат кунининг азобидан қутилиш учун (тўлашга) мабодо Ер (юзи)даги (ҳамма) нарса ва (балки) яна ўшанча (нарса)га эга бўлганларида ҳам, улардан қабул қилинмагай. Уларга аламли азоб (берилур).\n\n37. Дўзахдан чиқишни истайдилар. Ҳолбуки, улар ундан чиқувчи эмаслар. Уларга муқим (абадий) азоб (берилур).\n\n38. Ўғри эркак ва ўғри аёлнинг - қилмишларига яраша жазо ва Аллоҳдан азоб сифатида - қўлларини кесинглар! Аллоҳ қудрат ва ҳикмат эгасидир.\n\n39. Кимки, (бу) зулмидан кейин тавба қилса ва (ўзини) тузатса, албатта, Аллоҳ унинг тавбасини қабул этади. Албатта, Аллоҳ мағфиратли ва марҳаматлидир.\n\n40. Осмонлар ва Ернинг ҳукмронлиги Аллоҳга хос экани, (бинобарин) хоҳлаган кишини азоблаб, хоҳлаган кишини кечиришини билмадингизми? Дарҳақиқат, Аллоҳ ҳамма нарсага қодирдир.\n\n41. Эй, Расул! Оғизлари билан: «Имон келтирдик» дейдиган, (лекин) диллари имон келтирмаганлар ва яҳудийлардан куфр сари интилаётганлари Сизни хафа қилмасин! (Улар) ёлғон (тўқиш) учун (Сизнинг гапларингизни) эшитиб олувчи ва ҳузурингизга келмаган, ўз ўринларига қўйилган сўзларни кейин ўзгартирадиган бошқа қавм (яҳудийлар) учун (гапларингизни) эшитиб олувчилардир. Айтадилар: «Агар шу (ўзгартирилган ҳукм) сизларга берилса, (қабул қилиб) олинглар. Бордию берилмаса, сақланинглар!» Кимники Аллоҳ (фитнада) синашни истаса, Сиз унинг учун Аллоҳдан ҳеч нарсага эга бўла олмайсиз. Ана ўшаларнинг қалбларини поклашни Аллоҳ ирода қилмаган. Улар учун бу дунёда шармсорлик ва улар учун охиратда улкан азоб (муқаррардир).\n\n42. (Улар) ёлғон (тўқиш учун Сиз)га қулоқ солувчилар ва ҳаромни (порани) ейдиганлардир. Агар Сизга (ҳукм сўраб) келсалар, ўрталарида ҳукм чиқаринг ёки улардан воз кечинг! Агар улардан воз кечсангиз (ҳам), Сизга сира зарар етказмайдилар. Агар ҳукм қилсангиз, ўрталарида адолат билан ҳукм қилинг! Албатта, Аллоҳ одилларни севади.\n\n43. Ўзларида Таврот ва унда Аллоҳнинг ҳукми бўла туриб, нечук Сизни ҳукм чиқаришга ундайдилар ва сўнгра юз ўгирадилар (ҳукмингизга амал қилмайдилар)?! Ана ўшалар асло мўмин эмаслар.\n\n44. Дарвоқе, Биз Тавротни нозил этдик. Ундаги ҳидоят ва нур (аҳкомлар изоҳи) билан итоаткор набийлар, зоҳидлар ва уламолар яҳудий бўлганларга Аллоҳнинг Китобидан ёд олдирилган (билимлари)га биноан ҳукм баён этурлар. Ўзлари бунга гувоҳдирлар. Бас, (эй, ҳукм чиқарувчилар,) одамлардан қўрқмангиз, Мендан қўрқингиз ва Менинг оятларимни озгина баҳога алмаштирмангиз! Аллоҳ нозил қилган нарса (оятлар) билан ҳукм қилмаганлар, ана ўшалар кофирлардир.\n\n45. Биз унда (Тавротда) уларга жонга жон, кўзга кўз, бурунга бурун, қулоққа қулоқ, тишга тиш ва жароҳатларга қасос (олинур) деб, битиб қўйдик. Кимки у (қасос)ни садақа қилиб (кечиб) юборса, у (гуноҳларига) каффоратдир. Аллоҳ нозил этган (оятлар) билан ҳукм қилмайдиганлар, ана ўшалар золимлардир.\n\nИзоҳ: Каффоратнинг маъноси эваз, бадал, афвдир. Демак, қасос олмай хунидан кечиб юборса, қилган гуноҳларига афв ато этилар экан.\n\n46. Уларнинг изларидан Исо ибн Марямни ўзидан олдинги (туширилган) Тавротни тасдиқ этувчи ҳолда издош қилиб юбордик ва унга Инжилни - ичида ҳидоят ва нури билан ўзидан олдинги (туширилган) Тавротни тасдиқ этувчи ҳолда тақводорлар учун ҳидоят ва насиҳат (манбаи) қилиб бердик.\n\n47. Инжил эгалари ундаги Аллоҳ нозил этган нарса (оятлар) билан ҳукм қилсинлар. Аллоҳ нозил этган (оятлар) билан ҳукм қилмайдиганлар, ана ўшалар фосиқлардир.\n\n48. Сизга (эса, эй, Муҳаммад,) ўзидан олдинги Китоб(лар)ни тасдиқ этувчи ва у (китоблар)ни мувофиқлаштирувчи сифатида Китоб (Қуръон)ни ҳақиқатан нозил қилдик. Бас, улар ўртасида Аллоҳ нозил этган (оятлар) билан ҳукм қилинг. Сизга келган ҳақиқатдан (четлаб), уларнинг ҳавойи (фикрлари)га эргаша кўрманг! Ҳар бир (уммат) учун (алоҳида) шариат ва йўл (таъйин) қилиб қўйдик. Агар Аллоҳ хоҳласа эди, сизларни бир уммат (бир хил шариатда) қилиб қўйган бўлур эди. Лекин, Ўзи берган нарса (шариатлар)да сизларни синаш учун (шундай қилмади). Бас, хайрли (савобли) ишларда бир-бирингиздан ўзишга ошиқингиз! Ҳаммангизнинг қайтиб борадиган жойингиз Аллоҳнинг ҳузуридир. Ўшанда (У) сизларга келишолмай юрган нарсаларингиз хабарини беражак.\n\n49. Улар ўртасида Аллоҳ нозил этган нарса (оятлар) билан ҳукм қилинг. Уларнинг ҳавойи (фикрлари)га эргашманг ва Аллоҳ Сизга нозил этган (ҳукмлари)нинг баъзиларидан Сизни чалғитишларидан эҳтиёт бўлинг! Агар юз ўгирсалар, билингки, Аллоҳ уларга баъзи гуноҳлари туфайли мусибат етказишни истамоқда. Албатта, одамларнинг кўпчилиги фосиқ (итоатсиз)дирлар.\n\n50. Жоҳилият (даври) ҳукмини қўмсаяптиларми?! Чин ишончли кишилар учун Аллоҳдан кўра кимнинг ҳукми чиройлироқ экан?!\n\n51. Эй, имон келтирганлар! Яҳудийлар ва насронийлар билан дўст тутинмангиз! (Уларнинг) баъзилари баъзилари билан дўстдирлар. Сизлардан кимки улар билан дўст тутинса, у албатта улардан (бўлиб қолур). Албатта, Аллоҳ золимлар қавмини ҳидоят қилмагай.\n\nИзоҳ: Ҳижратнинг учинчи йилида кечган Уҳуд жангига оид бу оятдаги тақиқ мусулмонлар учун яҳудий ва насронийларнинг дини ёки миллати туфайли эмас, балки унгача мусулмонлар билан холис алоқада бўлиб келган мазкур одамларга жанг асносида тарафдор ва иттифоқдош бўлишдан огоҳлантириш эди.\n\n52. Дилларида «касаллик» бор кимсалар: «Бизга бирор офат етиб қолишидан қўрқамиз», - деб, улар томон интилаётганини кўрасиз. Ахир, Аллоҳ (мусулмонларга) ғалаба ато этиб ёки Ўз ҳузуридан бирор буйруқ бериб қолса, ичларида сир тутган нарсаларига пушаймон бўлувчиларга айланиб қолишлари мумкин-ку!\n\n53. (Ана ўшанда) имон келтирганлар: «Зўр бериб, сизлар билан биргамиз деб қасам ичганлар ана шуларми?» - дегайлар. Уларнинг (савобли) ишлари елга кетди, натижада зиён кўрувчиларга айланиб қолдилар.\n\n54. Эй, имон келтирганлар! Сизлардан кимки динидан қайтса, Аллоҳ шундай бир қавмни келтирурки, уларни Аллоҳ севадиган ва улар ҳам Уни севадиган, мўминларга (нисбатан) камтар, кофирлардан эса (ўзларини) юқори тутувчи, Аллоҳнинг (тоати) йўлида жидду жаҳд қилувчи, маломатчининг маломатидан қўрқмайдиган бўлурлар. Бу Аллоҳнинг фазлидирки, уни Ўзи хоҳлаган (бандалари)га берур. Аллоҳ (карами) кенг, доно зотдир.\n\n55. Дарвоқе, сизларнинг дўстингиз фақат Аллоҳ, Унинг Расули ва имон келтирганлар ҳамда намоз ўқийдиган ва рукуъ қилган ҳолларида ҳам закот берувчилардир.\n\nИзоҳ: Бу оят Ҳазрат Али ибн Аби Толиб (р. а.) хусусида нозил қилинган. Ул зоти шариф намоз ичида рукуъда энгашиб турганларида, бир гадо келиб тиламчилик қилади. Ҳазрат Али бармоқларидан узукларини чиқариб, гадо томонга отиб юборадилар. У кишининг бу мурувватлари Аллоҳга мақбул бўлади.\n\n56. Кимки Аллоҳни, Расулни ва имон келтирганларни дўст тутса, албатта, Аллоҳнинг (бу) ҳизби чинакам ғолиблардир.\n\nИзоҳ: Ҳизб сўзининг луғавий маъноси гуруҳ, партия, тобе кишилар демакдир. Аллоҳнинг ҳизби деганда Пайғамбари ва имон келтирган зотларни, мусулмонларни тушуниш лозим бўлади.\n\n57. Эй, имон келтирганлар! Сизлардан олдин Китоб берилганлардан динингизни мазах ва ўйин қилиб олганлар ҳамда кофирлар билан дўст тутинмангизлар. Мўмин бўлсангизлар, Аллоҳдан қўрқингизлар!\n\n58. (Улар) намозга азон айтсангизлар, уни (намозни) мазах ва ўйин қилиб оладилар. Бу уларнинг англамайдиган қавм эканидан (далолат)дир.\n\n59. Айтинг: «Эй, аҳли китоблар! Аллоҳга, бизга нозил қилинган (Қуръон)га ва олдин нозил қилинган (Китоблар)га имон келтирганимиз, сизларнинг аксариятингиз эса фосиқ (итоатсиз) бўлганингиз туфайли биздан ўч оляпсизларми?»\n\n60. Айтинг: «Аллоҳ наздида бундан ҳам ёмонроқ «савоб» (жазо) тўғрисида сизларни хабардор қилайми? Аллоҳ лаънатлаган, ғазаб қилган, улардан (баъзиларини) маймун ва чўчқаларга айлантирган ҳамда шайтонга ибодат қилганлар (учун бериладиган жазодир). Ана ўшаларнинг макони ёмон ва тўғри йўлдан кўпроқ адашган кимсалардир.\n\nИзоҳ: Ушбу оят далолат қиладики, одам маймундан эмас, балки тарихда баъзи осий кишилардан маймун ва чўчқалар пайдо бўлган. Тафсирларда айтилишига қараганда, шанба куни балиқ овидан қайтарилган бир қабила яҳудийлари Аллоҳга ҳийла ишлатиб нофармонлик қилганлари учун Аллоҳ уларни маймун шаклига киритиш билан жазолаган. Исо (а. с.)га нозил бўлган дастурхон неъматларига ношукурчилик қилган кофирларни эса Аллоҳ таоло жазолаб, чўчқа шаклига киритиб қўйган деган ривоят бор.\n\n61. Сизларга келиб: «Имон келтирдик», - дейишади. Ваҳоланки, куфр билан кириб, куфр билан чиқиб кетадилар. Аллоҳ улар яшириб юрган нарса (иккиюзламачиликлари)ни яхши билувчидир.\n\n62. Уларнинг аксарияти гуноҳ, адоват ва ҳаромхўрлик сари шоша-пиша интилаётганликларини кўрасиз. Қилаётган ишлари ўта ёмон ишдир.\n\n63. Руҳоний ва олимлари уларни гуноҳ гаплари ва ҳаромхўрликларидан қайтарсалар бўлмайдими? Қилаётган сир-синоатлари жуда ёмондир!\n\n64. Яҳудийлар: «Аллоҳнинг «қўли» боғлиқ (бахил)», - дедилар. Ўзларининг қўллари боғланур ва (бу) гаплари сабабли лаънатланурлар. Аслида (Унинг) «икки қўли» очиқ. Қандай хоҳласа, (шундай) эҳсон қилаверади. Сизга Раббингиздан нозил этилган (Қуръон) улардан кўпларининг адашуви ва куфрини орттирди, холос. Уларнинг ораларига, то қиёмат кунигача (давом этадиган) адоват ва нафрат солиб қўйдик. Уруш оловини ёқишлари билан, уни дарҳол Аллоҳ ўчириб туради. Яна (улар) Ер юзида фасод (ишларни қилиш)га ҳаракат қиладилар. Аллоҳ (эса) бузғунчиларни яхши кўрмайди.\n\n65. Агар аҳли китоблар имон келтирганларида ва тақво қилганларида эди, албатта, уларнинг гуноҳларини кечирган ва неъмат жаннатларига киргизган бўлур эдик.\n\n66. Агар улар Таврот, Инжил ва Парвардигорлари томонидан уларга нозил қилинган (Қуръон)га риоя қилишганида, тепаларидан (маънавий), оёқлари остидан (моддий) таъминланган бўлур эдилар. (Дарвоқе), улар ичида мўътадил (мўмин) тоифа ҳам бор. (Лекин) улардан кўпчилигининг қилаётган ишлари ўта ёмондир.\n\n67. Эй, Расул! Раббингиздан Сизга нозил қилинган нарса (оятлар)ни (одамларга) етказинг! Агар (буни) қилмасангиз, Унинг Рисоласини етказмаган бўлурсиз. Аллоҳ Сизни одамлар (зарари)дан сақлагай. Албатта, Аллоҳ кофирлар қавмини ҳидоят сари йўлламагай.\n\n68. Айтинг: «Эй, аҳли китоблар! Токи Таврот, Инжил ва Раббингиз томонидан сизларга нозил қилинган нарсаларни барпо этмагунингизга қадар, ҳеч бир нарса (дин)да муқим эмассизлар». Сизга Раббингиз томонидан нозил қилинган нарса (Қуръон) уларнинг кўпларида фақат ҳаддан ошиш ва куфрнигина орттираётир. Бас, кофирлар қавмига (нисбатан) таассуф қилманг!\n\n69. Албатта, имон келтирганлар, яҳудий бўлганлар, собиийлар (фаришталарга сиғинувчилар) ва насронийлардан Аллоҳ ва охирги Кунга имон келтириб, савобли иш(лар)ни қилганлар учун (охиратда) хавф йўқ ва улар ташвиш ҳам чекмайдилар.\n\n70. Исроил авлодининг аҳдларини олдик ва уларга пайғамбарлар юбордик. Ҳар гал бир пайғамбар уларга (ҳавойи) нафслари хуш кўрмайдиган нарса (ҳукм)ни келтирганда, бир қисмини ёлғончига чиқардилар ва (бошқа) бир қисмини эса ўлдирдилар.\n\n71. Яна (уларга ҳеч қандай) фитна (жазо) етмайди, деб ҳисобладилар ва оқибатда «кўр ва кар» бўлиб қолдилар. Сўнгра Аллоҳ уларни кечиргандан кейин ҳам кўплари (яна) «кўр» ва «кар» бўлиб қолдилар. Аллоҳ (эса) улар қилаётган ишларни кўриб турувчидир.\n\n72. «Аллоҳ бу - Масиҳ ибн Марям», - деганлар кофир бўлдилар. Масиҳ уларга деди: «Эй, Исроил авлоди!\n\nРаббим ва Раббингиз (бўлмиш) Аллоҳга ибодат қилингиз!» Кимки Аллоҳга ширк келтирса, албатта, унга Аллоҳ жаннатни ҳаром қилур ва борар жойи дўзахдир. Золимларга (эса) ёрдамчилар бўлмас.\n\n73. «Аллоҳ Учтанинг (Аллоҳ, Марям ва Исонинг ёки Ота, Ўғил ва Муқаддас Руҳнинг) биридир», - деганлар (ҳам) кофир бўлдилар. Ягона Илоҳдан бошқа илоҳ йўқдир. Агар айтаётган (гап)ларидан қайтмасалар, улар орасидан кофир бўлганларига аламли азоб етиши муқаррардир.\n\n74. Наҳот Аллоҳга тавба қилиб, Ундан кечирим сўрамайдилар?! (Ахир,) Аллоҳ кечиримли ва раҳмли-ку?!\n\n75. Масиҳ ибн Марям фақат расул (Аллоҳ элчиси)дир. Ундан олдин (ҳам) расуллар ўтган бўлиб, Онаси сиддиқа (имонда содиқ аёл)дир. Иккиси ҳам (бошқа инсонлар каби) таом ер эдилар. Қаранг, у (одам)ларга ҳужжатларни қандай аниқ баён этаяпмиз. Сўнгра қарангки, (улар) ҳақиқатдан қаёққа қараб оғаяптилар?!\n\n76. Айтинг: «Аллоҳ қолиб, сизларга на зарар ва на фойда (келтириш)га эга бўлмаган нарсаларга ибодат қиласизми?» Аллоҳ - У эшитувчи ва билувчидир.\n\n77. Айтинг: «Эй, аҳли китоблар! Динингизда ҳаддан ошмангиз ва олдиндан адашган ва кўпларни адаштирган ҳамда тўғри йўлдан чалғиганларнинг ҳавойи нафсларига эргашмангиз!»\n\n78. Исроил авлодидан кофир бўлганлари Довуд ва Исо ибн Марям тили билан лаънатландилар. Бунга итоатсизликлари ва тажовузкор бўлишлари сабаб (бўлди).\n\n79. (Яна улар) қилиб юрган мункар (ношаръий) ишлардан бир-бирларини қайтармас эдилар. Қилиб юрган ишлари нақадар ёмон!\n\n80. Уларнинг аксариятини кофирлар билан дўстлашганларини кўрасиз. Нафслари уларга орттирган нарса нақадар ёмон бўлдики, уларга (нисбатан) Аллоҳнинг ғазабини келтирди. Улар шу азобда абадийдирлар.\n\n81. Агар улар Аллоҳга, Пайғамбарга ва унга нозил қилинган нарсаларга имон келтирган бўлганларида, ўшаларни ўзларига ҳомий қилиб олмаган бўлур эдилар. Лекин, уларнинг кўплари фосиқдирлар.\n\n82. Имон келтирганларга (нисбатан) энг ашаддий адоватда бўлувчилар яҳудийлар ва ширк келтирганлар эканини кўрасиз. Имон келтирганларга нисбатан яқинроқ дўст - «Биз насронийлармиз» деганлар эканини (ҳам) кўрасиз. Бунинг сабаби - улар ичида руҳоний ва роҳибларнинг борлиги ва уларнинг кибрга берилмаслигидир.\n\n83. Расул (Муҳаммад)га нозил қилинган нарса (Қуръон)ни эшитганларида, унинг ҳақлигини англаётганларидан кўзлари ёшга тўлаётганини кўрасиз. Айтадилар: «Эй, Раббимиз! Имон келтирдик. Бизни шаҳодат аҳли билан бирга ёзгин!\n\n84. Аллоҳга ва бизга келган ҳақ (пайғамбар)га қандай ҳам имон келтирмайликки, ўзимиз Раббимиздан солиҳларга қўшиб (жаннатга) киритишини умид қилаётган бўлсак?!»\n\nИзоҳ: Ҳабашистон ҳукмдори Нажоший ҳузурига бир гуруҳ мазлум мусулмонлар келиб, паноҳ сўрашган пайтда, насроний динига эътиқод қилувчи Нажоший атрофида турган мушриклар гувоҳлигида муҳожирлардан: «Китобингизда Марям тўғрисида нима дейилган?» - деб сўраган. Шунда Жаъфар ибн Аби Толиб Марям ва Тоҳо сураларидан Марям ҳақидаги оятларни ўқиб берган. Нажоший зимдан имон келтириб, кўз ёши қилган.\n\nОятда шу воқеага ишора қилинмоқда.\n\n85. Айтган (шу) гаплари туфайли Аллоҳ уларни остидан анҳорлар оқиб турадиган жаннат боғлари билан мукофотлагай ва у ерда абадий қолурлар. Бу чиройли иш қилувчиларнинг мукофотидир.\n\n86. Кофир бўлганлар ва оятларимизни ёлғонга чиқарганлар - ана ўшалар дўзах аҳлидирлар.\n\n87. Эй, имон келтирганлар! Сизлар учун Аллоҳ ҳалол қилиб қўйган нарсаларни ҳаромга чиқармангизлар ва ҳаддан ошмангизлар! Зеро, Аллоҳ ҳаддан ошувчиларни севмайди.\n\n88. Аллоҳ сизларга ризқ қилиб берган нарсаларнинг ҳалолу покларини тановул қилингизлар ва ўзларингиз имон келтирган Аллоҳдан қўрқингизлар!\n\n89. Қасамларингиздаги беҳуда сўзлар учун Аллоҳ сизларни жавобгар қилмайди, балки сидқидилдан боғлаган қасамлар (бузилгани) учун сизларни жавобгарликка тортади. Бунинг каффорати (жаримаси) - оилангизни озиқлантириш учун лозим таомларнинг ўртача миқдорида ўнта мискинга таом бериш ёки уларнинг кийимлари ёхуд бир қулни озод қилишдир. Кимки (буларни) топа олмаса, уч кун рўза тутиш (мумкин). Ана шу ичган (ва бузган) қасамларингизнинг каффоратидир. Қасамларингизни асрангиз! Аллоҳ сизларга Ўз оятларини шундай баён қилади, токи шукр қилгайсизлар.\n\n90. Эй, имон келтирганлар! Албатта, май (маст қилувчи ичимликлар), қимор, бут-санамлар ва (фол очадиган) чўплар шайтоннинг ишидан иборат ифлосликдирки, ундан четланингиз! Шояд (шунда) нажот топсангиз.\n\n91. Шайтон май ва қимор (ёрдами)да ўрталарингизга адоват ва нафрат солишни ва сизларни Аллоҳнинг зикри ҳамда намоздан қайтаришни хоҳлайди. Бас, энди, сизлар тийилувчимисизлар?\n\n92. Аллоҳга итоат қилингиз ва Расулига итоат қилингиз ҳамда (ман этилган нарсалардан) сақланингиз! Агар бош тортсангиз, билиб қўйингизки, Расулимиз (зиммаси)да фақатгина аниқ етказиб қўйишлик (юклатилган)дир.\n\n93. Имон келтирган ва савобли ишларни қилганлар учун - агар ширкдан сақланиб, имонда ва савобли ишларда давом этсалар, сўнгра (май ва қимордан) сақланиб, (ҳаромни ҳаром деб) имон келтирсалар, сўнгра (барча ҳаром ва шубҳалардан) сақланиб, (одамларга) эзгулик қилсалар - еб-ичган (олдинги ҳаром) нарсаларида гуноҳ йўқдир. Аллоҳ эзгулик қилувчиларни севади.\n\n94. Эй, имон келтирганлар! Аллоҳ Ўзидан ғойибона (кўрмасдан) қўрқадиганларни билиш учун сизларни (эҳромдаги ҳолларингда) қўлларингиз ва найзаларингиз етганича олинадиган нарса билан овда синайди. Шундан кейин кимки ҳаддан ошса, унга аламли азоб (бордир).\n\n95. Эй, имон келтирганлар! Эҳромда бўла туриб, овни ўлдирмангиз! Сизлардан кимки уни қасддан ўлдирса, жазо - худди (хонаки) ҳайвон ўлдириш билан баробардир: у (ҳам бўлса) Каъбага (юриб) бора оладиган қурбонлик бўлиб, унга ўзларингдан икки адолатли киши ҳакамлик қилур ёки (жазоси) каффорат: мискинларни овқатлантириш ёки ўша баробарида рўза тутишдир. (Буларнинг ҳаммаси) қилмиши уволини тотиб кўриши учундир. Аллоҳ ўтган (ов жиноятлари)ни кечирди. Кимки (яна овга) қайтса, Аллоҳ ундан ўч олур. Аллоҳ қудратли ва интиқом эгасидир.\n\n96. Ўзингиз ва сайёҳ (ўткинчи)лар фойдаланиши учун сизларга денгиз ови ва таоми (балиқлари) ҳалол қилинди. Бироқ, модомики, эҳромда экансизлар, сизларга қуруқлик ови ҳаром қилинди. Ҳузурига қайтишларингиз аниқ бўлган Аллоҳдан қўрқингиз!\n\n97. Каъба, яъни, Байтул-Ҳаромни, шунингдек, ҳурматли ойни, қурбонликни ва (унга доир) белгиларни\n\nАллоҳ одамлар учун (муҳим) мақом қилиб қўйди. Бу - Аллоҳнинг осмонлар ва Ердаги нарсаларни билиши ва Аллоҳ ҳар нарсада билимдон эканини билиб қўйишингиз учундир.\n\nИзоҳ: Ҳурматли ой - ҳаж ойи, яъни, Зил-ҳижжа ойидир. Балким барча ҳурматли ойлар муроддир. Яъни Ражаб, Зил- қаъда, Зил-ҳижжа, Муҳаррам ойлари.\n\n98. Яна, билиб қўйингизки, Аллоҳнинг жазоси шиддатли ҳамда Аллоҳ кечиримли ва раҳмлидир.\n\n99. Расул зиммасида фақат (Аллоҳ буйруқларини одамларга) етказиб қўйиш (юклатилган)дир. Аллоҳ ошкор қилган (иш)ларингиз ва яширган (иш)ларингизни билур.\n\n100. Айтинг: «Гарчи нопок нарсанинг кўплиги сени ажаблантирса ҳам, нопок нарса пок нарса билан тенг бўлмайди». Аллоҳдан қўрқингизлар, эй, ақл эгалари, токи толе топурсизлар!\n\n101. Эй, имон келтирганлар! Сизларга (жавоби) аён қилинса, сизларга хуш келмайдиган нарсалар ҳақида (савол) сўрамангизлар! Қуръон (оятлари) нозил бўлиб турган кезларда улар ҳақида сўрангиз, (жавоби,) албатта, аён қилинади. Уларни (олдинги сўраганларингизни) Аллоҳ кечирди. Аллоҳ кечиримли ва ҳалимдир.\n\n102. У нарсалар ҳақида сизлардан олдинги қавм сўраган эди. Сўнгра ўша нарсаларга (нисбатан) кофир бўлиб қолган эдилар.\n\nИзоҳ: Бу ерда Исроил авлодининг қилмишларига ишорат қилинмоқда.\n\n103. Аллоҳ на «баҳийра», на «соиба», на «васила» ва на «ҳомий» (каби одатлар)ни (қилишга амр) қилмаган. Лекин куфрдаги кишилар Аллоҳ номидан ёлғон тўқийдилар ва (уларнинг) аксарияти ақлларини ишлатмайдилар.\n\nИзоҳ: Баҳира - туянинг эркак туғилган бешинчи боласи. Унинг қулоғини тешиб холи қўйиб юборишар эди. Уни сўйиш ҳам ман этилар эди. Соиба - сафардан саломат қайтилса ёки касалликдан фориғ бўлинса, бир туяни баҳира каби холи қўйиб юборишар эди. Шундай туяга соиба дер эдилар. Васила - Қўй етти бор туққач, еттинчиси эркак бўлса, сўйиб ер эдилар. Агар урғочи бўлса, подага қўшиб юборардилар. Шу подага қўшилган қўйнинг оти василадир. Ҳомий - ўн марта туққан чорва ҳайвонини минмасдан, юк юкламасдан, яйловга эркин қўйиб юборилар эди. Шу ҳимояланган жониворни ҳомий дер эдилар. Буларнинг ҳаммаси жоҳилият давридан қолган ношаръий асоратлар экани ҳақида Аллоҳ огоҳлантирмоқда.\n\n104. Уларга: «Аллоҳ нозил қилган нарсага ва Расул (ҳукми)га келинглар (ҳавола қилинглар)», - дейилса, (улар): «Ота-боболаримизни қайси нарса (одат) узра топган бўлсак, ўша бизга кифоя», - дейишади. Ота- боболари бирор (ҳақ) нарсани билмайдиган ва тўғри йўлдан юрмайдиган бўлсалар-чи?!\n\n105. Эй, имон келтирганлар! Ўзларингизга қарангизлар! Модомики, ҳидоят топган экансиз, адашганлар сизларга зарар келтира олмайди. Қайтар жойингиз Аллоҳнинг ҳузуридир. Ўшанда Аллоҳ сизларни қилган ишларингиздан хабардор қилур.\n\n106. Эй, имон келтирганлар! Бирортангизга ўлим келганда, васият пайтида ўрталарингиздаги гувоҳлик: ўзларингиздан (мусулмонлардан) иккита одил киши (бўлсин!) Ер юзи бўйлаб сафарда бўлганингизда, сизларга ўлим мусибати етса, бошқа (ажнабий)лардан иккитаси (гувоҳ бўлсин!) Уларни намоздан кейин ушлаб турасизлар ва шубҳалансангизлар, улар Аллоҳ (номи) билан қасамёд қиладиларки, «агар қариндош бўлса ҳам уни (қасамни) озгина баҳога алмаштирмаймиз ва Аллоҳнинг бу гувоҳлигини яширмаймиз. Акс ҳолда, бешак, гуноҳкорлардан бўлиб қолурмиз», - деб.\n\n107. Агар у иккисининг гуноҳ (нотўғри гувоҳлик) содир этганлари фош бўлиб қолса, уларнинг ўринларига (меросга) ҳақлилардан бошқа иккита муносиброқ киши (гувоҳликка ўтсин). (Улар ҳам) Аллоҳ (номи) билан қасамёд қиладиларки, «бизнинг гувоҳлигимиз, албатта, у иккисининг гувоҳлигидан лойиқроқдир ва (адолатдан) тажовуз қилмаймиз. Акс ҳолда биз, албатта, золимлардан бўлиб қолурмиз», - деб.\n\n108. Ана шу - гувоҳликни ўз важҳидек (аслидек) беришларига ёки қасамлардан кейин яна қайта қасам ичилишдан қўрқишларига яқинроқ (тадбир)дир. Аллоҳдан қўрқингиз ва эшитингиз! Аллоҳ фосиқлар қавмини ҳидоят қилмагай.\n\n109. Аллоҳ пайғамбарларни йиғиб, «Қандай жавоб олдингиз?» - деб сўрайдиган Куни (улар): «Бизда илм йўқ. Фақат Сен Ўзинг ғойиб (нарса)ларнинг алломасидирсан», - дейдилар.\n\n110. Эсланг, Аллоҳ: «Эй, Исо ибн Марям! Сенга ва онангга берган неъматимни ёдингга ол, қайсики, Сени Руҳул-қудус (Жаброил) билан қувватладим, одамларга бешикда ва вояга етганингда гапирдинг. Сенга ёзувни, ҳикматни, Таврот ва Инжилни таълим бердим. Менинг изним билан лойдан қуш шаклини ясадинг. Сўнгра унга дам урганингда, у Менинг изним билан (чинакам тирик) қушга айланди. Менинг изним билан кўр ва песни тузатдинг. Менинг изним билан ўликларни (қабрларидан тирик ҳолда) чиқардинг. Шунингдек, Исроил авлодига ҳужжатларни келтирганингда, сени улар (ғазаби)дан асраганимни эсла. Уларнинг кофирлари: «Бу аниқ сеҳрдан бошқа нарса эмас», - деган эдилар.\n\n111. Ҳаворийларга: «Менга ва Расулим (Исо)га имон келтиринглар», - деб ваҳий юборганимда, улар: «Имон келтирдик. Бизнинг ихлосли (мўмин) эканлигимизга Ўзинг гувоҳ бўл!» - деганларини (ҳам) ёдингизга келтиринг!\n\n112. Ҳаворийлар: «Эй, Исо ибн Марям! Раббинг бизга осмондан бир дастурхон нозил қила оладими?» - деганларида, (Исо): «Агар мўмин бўлсангизлар, Аллоҳдан қўрқингизлар!» - деганини (ҳам) эсланг!\n\n113. Улар дедилар: «Биз ундан (дастурхон зиёфатидан) еб, кўнглимиз хотиржам бўлишини ва сенинг ростгўйлигингни билиб, (сўнгра) унга (дастурхонга) гувоҳлик бермоқчимиз».\n\n114. Исо ибн Марям деди: «Эй, Раббимиз - Аллоҳ! Бизга осмондан (бир) дастурхон туширгинки, у аввалу охиримиз учун байрам ҳамда Сендан (бизга) мўъжиза бўлсин. Бизни (ундан) ризқлантир! Сен ризқлантирувчиларнинг яхшисидирсан».\n\n115. Аллоҳ деди: «Мен уни сизларга туширувчиман. (Лекин) кимки (шундан) кейин (ҳам) куфрга кетса, уни шу қадар азоблайманки, бутун оламда ҳеч кимни ундай азобламаган бўлурман».\n\n116. Аллоҳ: «Эй, Исо ибн Марям! Одамларга, сен Аллоҳни қўйиб, мени ва онамни икки илоҳ қилиб олинглар, деб айтдингми?» - деганида, (Исо) деди: «Эй, Пок зот! Ҳаққим йўқ нарсани айтишим жоиз эмасдир. Агар уни айтган бўлсам, Сен уни билган бўлардинг. Сен дилимдагини билурсан, Мен «дилингдагини» билмасман. Албатта, Сен Ўзинг ғойиб нарсаларнинг билимдонидирсан.\n\n117. Мен уларга фақат Ўзинг буюрганларингни, яъни: «Раббим ва Раббингиз - Аллоҳга ибодат қилингиз», - деб айтдим. Улар орасида бўлган онларимда, уларга гувоҳ бўлиб турдим. Мени «вафот» эттирганингда эса, Сенинг Ўзинг улар устидан кузатувчи бўлдинг. Сен ҳар нарсага гувоҳдирсан.\n\nИзоҳ: Бу оятдаги вафот эттиришдан мурод тирик ҳолда осмонга кўтаришдир.\n\n118. Агар уларни азобласанг, албатта, улар (Ўз) бандаларинг. Бордию уларни кечирсанг, албатта, Сен Ўзинг қудрат ва ҳикмат эгасидирсан».\n\n119. Аллоҳ деди: «Бу кун содиқ (мўмин)ларга содиқлиги фойда берадиган кундир». Улар учун остидан анҳорлар оқиб турадиган жаннат боғлари бордир. (Улар) у ерда абадий бўлурлар». Улардан Аллоҳ рози ва улар Аллоҳдан рози бўлурлар. Бу буюк ютуқдир.\n\n120. Осмонлар ва Ернинг ҳамда улардаги борлиқнинг ҳукмронлиги Аллоҳга хосдир. У ҳар нарсага қодирдир."
  },
  {
    "name": "Аном сураси",
    "text": "АНЪОМ СУРАСИ\n\nАнъом - чорва моллари.\n\nУлар ҳақида бир неча оятлар бўлгани учун сура шу ном билан номланган. Сурада Ислом ақидаси асослари, шариат аҳкомлари, оилавий масалалар, жиҳод аҳкомлари, ғайридинларга доир кўрсатмалар, қиёмат, охират, пайғамбарлар, дунё ва ҳаёт моҳиятига тааллуқи маълумотлар ўз ифодасини топган. Сура тўлалигича Маккада нозил қилинган.\n\nМеҳрибон ва раҳмли Аллоҳ номи билан (бошлайман).\n\n1. Ҳамд осмонлар ва Ерни яратган, зулматлар ва нурни пайдо этган Аллоҳга (хос)дир. Сўнгра куфрга кетганлар Парвардигорларига (сохта маъбудаларни) тенглаштирмоқдалар.\n\n2. (У) Сизларни (Одам Атони) лойдан яратиб, сўнгра ажал (муддати)ни ҳал қилган зотдир. Белгиланган ажал (қиёмат бўлиш вақти ва бошқа ҳисоблар) ҳам Унинг ҳузуридадир. (Шундан) кейин (ҳам) сизлар шак қилмоқдасизлар.\n\n3. У осмонларда ҳам, Ерда ҳам Аллоҳдир. Сир тутгану ошкор қилган нарсаларингизни билур. Қилаётган ишларингизни (ҳам) билур.\n\n4. Уларга (Макка мушрикларига) Парвардигорларининг далилларидан (қандай бир) далил келмасин, (барибир) ундан юз ўгирувчи бўлдилар.\n\n5. Уларга ҳақиқат (Қуръон) келиши билан уни ёлғонга чиқардилар. Уларга ўзлари мазах қилиб юрган нарса (Қуръон)нинг хабарлари тез орада келиб қолур.\n\n6. Улардан олдин неча авлодни ҳалок этганимизни кўрмадиларми?! Уларга Ерда сизларга бермаган имкониятларни бердик, устиларига осмон (ёмғир)ни ёғдирдик ва остиларидан анҳорларни оқизиб қўйдик. Сўнгра гуноҳлари туфайли уларни ҳалок қилдик ва улардан кейин бошқа авлодни келтирдик.\n\n7. Бордию Сизга (эй, Муҳаммад,) қоғозга (ёзилган) битикни туширсагу уни қўллари билан сийпалаб кўрганларида ҳам (барибир) куфрга кетганлар: «Бу аниқ сеҳрдан бошқа (нарса) эмас», - деган бўлур эдилар.\n\n8. Яна улар: «Унга бирор фаришта тушса эди», - дедилар. Агар фаришта туширсак, иш ҳал бўлур эди. Сўнгра уларга муҳлат бериб ўтирилмас эди.\n\n9. Бордию уни (Пайғамбарни) фаришта қилганимизда ҳам, уни эркак (киши суратида) қилган ва уларга қоронғу (гумон) бўлган нарсани (яна) қоронғулигича қолдирган бўлар эдик.\n\nИзоҳ: Яъни туширилган фариштани эркак суратида қилганимиздан кейин улар яна: «бу фаришта эмас», - деб қайсарлик қилган бўлур эдилар.\n\n10. Сиздан олдинги пайғамбарлар ҳам истеҳзо (мазах) қилинган. Сўнгра уларни масхара қилганларни ўша мазах қилган нарсалари (яъни, ҳақиқат) қамраб олди (ҳалок этди).\n\n11. Айтинг: «Ерни сайр қилиб (айланиб) чиқинглар. Сўнгра (пайғамбарни) ёлғончига чиқарганларнинг (охир-)оқибати не бўлганини кўринглар!»\n\n12. Айтинг: «Осмонлар ва Ердаги бор нарса кимники?» Айтинг: «Аллоҳники». (У) Ўзига раҳматни (бор мавжудотга раҳм-шафқат қилишни) ёзди (ваъда қилди). Сизларни, албатта, Қиёмат кунига жам қилажак.\n\nБунда шак йўқдир. Ўзларига (нисбатан) зиёнкор бўлганлар (бунга) имон келтирмайдилар.\n\n13. Кеча ва кундузда сокин турувчи нарсалар (ҳам) Уникидир. У эшитувчи ва билувчидир.\n\n14. Айтинг: «Осмонлару Ерни ихтиро этган, (ўзгаларга) едириб, Ўзи емайдиган - Аллоҳдан ўзгани дўст тутайинми?!» Айтинг: «Дарҳақиқат, мен мусулмонларнинг биринчиси бўлишга буюрилдим. Асло мушриклардан бўлмангиз! (деб ҳам)»\n\n15. Айтинг: «Албатта, мен агар Раббимга нофармонлик қилсам, улуғ Куннинг азобидан қўрқаман».\n\n16. Ўша куни кимдан у (азоб) четлатилса, демак, (Аллоҳ) унга раҳм қилибди. Бу аниқ ютуқдир.\n\n17. Агар Аллоҳ Сизга бирор зарар (мусибат) етказса, Ундан ўзга уни бартараф этувчи йўқдир. Агар Сизга бирор хайрлик етказса, (билингки,) У ҳамма нарсага қодирдир.\n\n18. Бандалари устидан У ғолибдир. У ҳикматли ва хабардордир.\n\n19. Айтинг: «Гувоҳлик бўйича қайси нарса каттароқ?» (Яна ўзингиз) айтинг: «Аллоҳ. (У) мен билан сизларнинг ўртамизда гувоҳдир. Сизларни ва (даъватим) етиб борганларни огоҳлантириш учун менга ушбу Қуръон ваҳий қилинди. Сизлар ҳақиқатан ҳам, Аллоҳ билан бирга бошқа илоҳлар (ҳам) бор, деб гувоҳлик берасизми?» Айтинг: «(Мен) гувоҳлик бермайман». Айтинг: «Дарҳақиқат, У ягона илоҳдир. Мен эса, сизлар келтираётган ширкдан безорман».\n\n20. Биз Китоб берган (яҳудий ва насроний)лар уни (Муҳаммадни) ўз ўғилларини танигандек танийдилар. Ўзларига зиён қилганларгина (унга) имон келтирмайдилар.\n\n21. Аллоҳ (шаъни)га ёлғон тўқиган ёки Унинг оятларини ёлғонга йўювчи кимсадан ким ҳам золимроқ экан? Албатта, золимлар толе топмаслар.\n\n22. Уларнинг ҳаммасини йиғиб, кейин ширк келтирганларга Биз: «(Аллоҳ деб) ҳисоблаб юрган шерикларинг қани?» - дейдиган Кунни (эсланг!)\n\n23. Сўнгра уларнинг фитнаси («узри») фақат: «Раббимиз - Аллоҳга қасамки, (биз) мушрик бўлмаганмиз!» - дейишлари бўлур.\n\n24. Ўзлари номидан ёлғон гапиришларини ва тўқиб юрган (сохта маъбуд)ларнинг улардан йўқолиб кетганини кўринг!\n\n25. Улар ичида (Қуръон ўқиганингизда) Сизга қулоқ соладиганлари ҳам бор. Уни фаҳмламасликлари учун қалбларига парда, қулоқларига оғирлик (пайдо) қилдик. Ҳар (турли) мўъжизани кўрсалар (ҳам) унга ишонмайдилар. Ҳаттоки, Сиз билан баҳслашгани ҳузурингизга келганларида, куфрга кетганлар: «Бу аввалгилардан қолган афсоналардан бошқа нарса эмас», - дейдилар.\n\n26. Улар ундан (Исломдан) қайтарадилар ва ундан (ўзлари ҳам) узоқлашадилар. Сезмаган ҳолларида фақат ўзларинигина ҳалок қиладилар.\n\n27. Дўзах узра тўхтатиб қўйилганда, «Оҳ, кошки эди (дунёга) қайтарилсак, Раббимиз оятларини ёлғонга чиқармай, мўминлардан бўлсак», - деганларини кўрганингизда эди!\n\n28. Йўқ! Уларга олдиндан яшириб юрган (сир)лари фош бўлиб қолди. Бордию (дунёга) қайтарилсалар ҳам, (яна ўша) тақиқланган нарсаларга қайтган бўлур эдилар. Улар, ҳақиқатан, ёлғончилардир!\n\n29. Яна: «Шу дунё ҳаётидан бошқа ҳеч нарса йўқ. Биз (қайта) тирилтирилувчи эмасмиз», - деган бўлур эдилар.\n\n30. Парвардигорлари ҳузурига турғизиб қўйилганларида (Аллоҳ): «Шу (қайта тирилиш) ҳақ эмас эканми?» - деганида, (улар): «Раббимиз ҳаққи, йўқ! (ҳақ экан!)» - деганларини, (Аллоҳ): «Куфрда бўлганингиз сабабли шу азобни тотингизлар!» - дейишини кўрсангиз эди!\n\n31. Дафъатан қиёмат келиб қолганда, гуноҳларини орқаларига ортган ҳолларида: «Ё ҳасрато, унда (ёруғ дунёда) қосирлик қилган эканмиз», - деб айтадиган пайтларига қадар Аллоҳга йўлиқишни ёлғонга чиқарганлар зиён кўрадилар. Қаранг, қандай ёмон нарсани орқалайдилар!\n\n32. Бу дунё ҳаёти фақат беҳуда ўйин-кулгидир. Тақволилар учун эса охират диёри яхшидир. Ақл юритмайсизларми?!\n\n33. Айтган гаплари Сизни маъюс (хафа) қилаётганини яхши билурмиз. Улар, аслида, Сизни ёлғончига чиқармаяптилар, балки (бу) золимлар Аллоҳнинг оятларини инкор этаётирлар.\n\n34. Сиздан олдинги пайғамбарлар ҳам ёлғончига чиқарилганлар. То уларга Бизнинг ёрдамимиз келгунга қадар ёлғончига чиқарилганларига ва берилган азиятларга сабр қилдилар. Аллоҳнинг сўзлари (ваъдалари)ни ўзгартирувчи (куч) йўқдир. Сизга пайғамбарлар хабаридан (қисман) келди.\n\n35. Агар уларнинг эътирозлари Сизга оғир ботаётган бўлса, Ерга тешик ёки осмонга нарвон излаб (бўлса ҳам) уларга бирор мўъжиза келтира олсангиз (эди). Агар Аллоҳ истаганда эди, уларни ҳидоят узра жам қилган бўлур эди. Бас, (бунинг ҳикматини билмайдиган) жоҳиллардан бўлманг!\n\nИзоҳ: Уларнинг имондан юз ўги ришлари Пайғамбар (а. с.)га оғир ботганда, нима қилишларини билмай қолар эдилар. Оятдаги ибора ўзбекчадаги «ер қаттиқ, осмон узоқ» иборасига ўхшаб кетади. Иккинчи маъноси - мўъжиза сифатида ерни тешиш ёки осмонга кўтарилиш билан уларни лол қолдириб, ҳидоят йўлига киритмоқчи бўлишларидир.\n\n36. Албатта, эшитадиганлар (даъватингизни) қабул қилурлар. Ўликларни эса, Аллоҳ тирилтирур. Сўнгра Унинг ҳузурига қайтарилурлар.\n\nИзоҳ: Ўликлар - кофирлар. Яъни улар бу дунёда эшитмаслар. Уларни Аллоҳ таоло тирилтирган куни (охиратда) эшитишга мажбур бўлурлар.\n\n37. Айтдилар: «Унга Раббидан бирор мўъжиза туширилса эди». Айтинг: «Албатта, Аллоҳ мўъжиза туширишга қодирдир. Лекин, уларнинг аксарияти (бунинг оқибатини) билмайдилар».\n\n38. Ердаги бирор жонивор ва бирор икки қаноти билан учадиган парранда йўқки, (улар ҳам) сизлар каби умматлар бўлмасалар. Китобда (Лавҳул-Маҳфузда) бирор нарсани (ёзмасдан) қолдирмаганмиз. Сўнгра (ҳамма умматлар) Парвардигорлари (ҳузури)га жамланурлар.\n\n39. Бизнинг оятларимизни ёлғонга чиқарганлар зулматлар ичидаги кар ва соқовдирлар. Аллоҳ хоҳлаган кишини адаштирур ва хоҳлаган кишини тўғри йўл узра (собит) қилур.\n\n40. Айтинг: «Агар ростгўй бўлсангиз, ўйладингизми, агар сизларга Аллоҳнинг азоби келса ёки сизларга қиёмат келса, Аллоҳдан ўзгага илтижо қилган бўлармидингиз?»\n\n41. Йўқ! Унинг ўзигагина илтижо қилган бўлардингиз. У эса, хоҳласа, сўраган нарсангиз (бало)ни даф этар эди. (Бундай ҳолатда) келтириб юрган ширкларингни унутасизлар.\n\n42. Сиздан олдинги умматларга ҳам (пайғамбарлар) юборганмиз. Кейин зора (тавба-тазарру) қилсалар деб, уларни бало ва офатларга дучор қилганмиз.\n\nИзоҳ: Яъни уларни қаҳатчилик, очлик, касаллик, ўлим, фақирлик каби мусибатлар билан синаганмиз.\n\n43. Уларга Бизнинг баломиз келганда, (тавба-)тазарру қилсалар бўлмасмиди?! Лекин, диллари қотди ва шайтон уларга қилиб юрган ишларини зийнатли қилиб кўрсатди.\n\n44. (Улар) эслатилган нарса (синовлар)ни унутганларида уларга ҳар нарсанинг эшикларини очиб қўйдик. Токи уларга берилган нарса (нозу неъмат)лар билан шоду хуррам бўлиб турганларида, уларни бирдан забт этдик. Бас, улар (энди) ноумиддирлар.\n\n45. Зулм қилганлар қавмининг думи қирқилди, алҳамду лиллоҳи Раббил-оламин!\n\n46. Айтинг: «(Ўйлаб) кўрдингизми, бордию Аллоҳ қулоқ ва кўзларингизни олиб қўйса ва дилларингизни муҳрлаб қўйса, Аллоҳдан бошқа уни (қайта жойига) келтирадиган илоҳ ким экан?» Оятларни қандай тасарруф қилаётганимизга, сўнгра уларнинг юз ўгириб кетишларига (бир) боқинг!\n\n47. Айтинг: «Ўзларингни (бир ўйлаб) кўрдиларингми - агар Аллоҳнинг азоби бирданига ёки ошкора келса, золимлар қавмидан бошқаси ҳалок қилинармиди?!»\n\n48. Биз элчи (пайғамбар)ларни фақат (одамларга) хушхабар элтувчи ва огоҳлантирувчилар сифатида юборурмиз. Кимки имон келтириб, (хатоларини) тузатса, у (каби)ларга хавф ҳам йўқ ва улар ташвиш ҳам чекмайдилар.\n\n49. Оятларимизни ёлғонга чиқарувчиларга эса, бузғунчилик қилганлари сабабли азоб етар.\n\n50. Айтинг: «Сизларга, ҳузуримда Аллоҳнинг хазиналари бор ҳам демайман ва ғайбни ҳам билмайман. Шунингдек, сизларга: «Мен фариштаман» ҳам демайман. Мен фақат, менга ваҳий қилинган нарсаларгагина эргашаман». Айтинг: «Кўр билан кўрувчи тенг бўладими? Фикр юритмайсизларми?»\n\n51. Улар учун Аллоҳдан бошқа дўст ҳам, оқловчи ҳам бўлмаган ҳолда Парвардигорлари ҳузурига жам бўлишларидан қўрқадиганларни у (ваҳий) билан огоҳлантиринг, зора тақволи бўлсалар!\n\n52. Эртаю кеч (доимо) Парвардигорларининг «юзи»ни истаб, Унга дуо (ибодат) қилаётганларни (ҳузурингиздан) ҳайдаманг! Сиз уларнинг (ишлари) ҳисоботидан бирор нарсага (масъул) эмассиз. Улар (ҳам) Сизнинг (ишларингиз) ҳисоботидан бирор нарсага (масъул) эмаслар. Уларни ҳайдаб, золимлардан бўлиб қолманг!\n\nИзоҳ: Улардан мурод бу ерда Билол, Суҳайб, Аммор, Хаббоб каби ҳолати ночор, заиф мусулмонлардир. Макка зодагонлари Муҳаммад (а. с.)дан уларни ҳузурингдан ҳайдаб юборсанг, биз сен билан гаплашамиз, ёнингда паст мартабали қуллар ўтиришидан биз ор қиламиз дер эдилар.\n\n53. «Бизларнинг ичимиздан (келиб-келиб) Аллоҳ ўшаларга неъмат ато этибдими?!» - дейишлари учун уларнинг баъзиларини баъзилари билан ана шундай имтиҳон қилдик. Шукр қилувчилар (ким экани)ни Аллоҳ билувчироқ эмасми?!\n\n54. Ҳузурингизга оятларимизга имон келтираётганлар келганларида, айтинг: «Сизларга салом (саломатлик)! Раббингиз раҳмат (қилиш)ни Ўзига ёзди: сизлардан кимки жоҳилликда ёмонлик (гуноҳ иш) қилган бўлиб, сўнгра ўша (гуноҳи)дан кейин тавба қилиб, (ўзини) ислоҳ этса, бас, албатта, У кечиримли ва раҳмлидир».\n\n55. Ана шундай (услубда) оятларимизни батафсил (баён) қилурмиз ва гуноҳкорлар йўли ойдинлашиши учун ҳам (баён қилурмиз).\n\n56. Айтинг: «Мен Аллоҳни қўйиб, сизлар сиғинаётган (маъбуда)ларга ибодат қилишлигимдан қайтарилганман». Айтинг: «Сизларнинг хоҳишларингизга эргашмайман. Зеро, унда мен адашган бўлиб, ҳидоят топганлардан бўлмай қолурман».\n\n57. Айтинг: «Мен Раббимдан (келмиш) ҳужжат узрадирман. Сизлар (эса) уни ёлғонга чиқардингиз. Сизлар қистаётган (азоб) менинг ҳузурим (ихтиёрим)да эмас*. Ҳукм Аллоҳдан ўзганики эмас. (У) ҳақ (нарса)ни баён қилур. У ажрим этувчиларнинг яхшисидир».\n\nИзоҳ: Улар қистаб сўраётган нарсалари: «Агар ҳақ пайғамбар бўлсанг, Раббингдан сўра устимизга осмондан тош ёғдирсин!» - деган талабларидир.\n\n58. Айтинг: «Агар сизлар қистаётган нарса менинг ҳузуримда бўлганда эди, мен билан сизлар ўртамиздаги иш (аллақачон) ҳал бўлган бўлур эди. Аллоҳ золимларни яхши билувчидир».\n\n59. Ғайб (яширин ишлар) калитлари Унинг ҳузуридадир. Уларни Ундан ўзга билмас. Яна, қуруқлик ва денгиздаги нарсаларни (ҳам) билур. Бирор япроқ (узилиб) тушса (ҳам) уни билур. Ер зулматлари (қаъри)даги уруғ бўлмасин, ҳўлу қуруқ бўлмасин, (ҳаммаси) аниқ Китоб (Лавҳул-Маҳфуз)да (ёзилган)дир.\n\n60. У тунда сизларни «вафот эттирадиган» (ухлатиб руҳингиз ихтиёрини оладиган), кундузи қилган ишларингизни биладиган зотдир. Сўнгра белгиланган муҳлат адо этилиши учун унда (кундузи) сизларни (яна) «тирилтирур» (ўйғотур). Кейин Унга қайтишлик (бор). Сўнгра сизларга қилган ишларингиз хабарини берур.\n\n61. У бандалари устидан (барча ишда) ғолибдир. Устингизга (савоб ва гуноҳларингизни битиб) сақловчи (фаришталар)ни юборади*. Бирорталарингизга ўлим келган пайтда, уни элчи (фаришта)ларимиз эринмай (ўз вақтида) вафот эттирурлар*.\n\nИзоҳ: Сақловчи фаришталар «кироман котибин» деб аталмиш малоикалардир. Изоҳ(а): Элчи фаришталар эса, жон олувчи малоикалардир. Уларни «малакул-мавт» дейилади. Жон олувчи фаришталар ҳақида яна «Нозиот» сурасидан ўқинг.\n\n62. Сўнгра (улар) ҳақиқий эгалари - Аллоҳ (ҳузури)га қайтарилурлар. Ҳукм эса Уникидир. У ҳисобловчиларнинг тезкоридир.\n\n63. Айтинг: «Қуруқлик ва денгиз зулмат (даҳшат ва фалокат)ларидан - Унга ошкора ёлвориб ва хуфёна: «Агар бизга шу (хатар)дан нажот берса, қасамки, албатта, шукр қилувчилардан бўлар эдик», - деб дуо қилганларингда, ким сизларни қутқаради?»\n\n64. Айтинг: «Сизларни улардан Аллоҳ қутқаради. Сўнгра сизлар (эса яна) ширк келтираверасизлар».\n\n65. Айтинг: «У сизларга тепангиздан ёки оёқларингиз остидан азоб юборишга ёхуд сизларни (турли) фирқаларга айлантириб, баъзингизга баъзилар зарарини тотдиришга (ҳам) қудрати етадиган зотдир». Кўринг, англаб етсинлар деб оятларни қандай (атрофлича) баён қиламиз.\n\n66. Қавмингиз уни (Қуръонни ёки азобни) ёлғонга чиқарди. Ҳолбуки, у ҳақ эди. Айтинг: «Мен сизларга муаккал (соқчи) эмасман.\n\n67. Ҳар бир хабарнинг қарор топадиган ўрни (ва вақти) бор. Тез фурсатда билурсизлар».\n\n68. Оятларимизга (нисбатан менсимасликка) киришаётганларни кўрсангиз, то бошқа гапга кўчмагунларигача, улардан юз ўгиринг! Агарда шайтон ёдингиздан чиқарса, (бу) эслатмадан кейин золимлар қавми билан ўтирмангиз!\n\n69. Тақво қилувчилар зиммасида у (золимлар қавми номи)дан ҳеч қандай ҳисобот (бериш) йўқ. Лекин (шу кабилардан) сақланишлари учун (бу) эслатмадир.\n\n70. Динларини ўйин ва беҳуда нарса қилиб олган ва бу дунё ҳаёти алдаб қўйганларни (парво қилмай) қўяверинг! Ҳар бир жон (ўз) қилмиши сабабли ҳалок бўлиши, Аллоҳдан бошқа ҳеч бир дўст ва оқловчи бўлмаслиги, бор бадални берса ҳам ундан олинмаслигини у (Қуръон) орқали эслатинг! (Ўз) қилмишлари сабабли азобланадиганлар ана ўшалардир. Улар учун куфрда бўлганлари туфайли қайноқ сувдан иборат ичимлик ва аламли азоб (бордир).\n\n71. Айтинг: «Аллоҳни қўйиб, бизга фойда ҳам, зарар ҳам етказмайдиган нарсага илтижо қиламизми ва Аллоҳ бизни ҳидоят йўлига солгандан кейин (яна) ортимизга қайтариламизми?! (Унда) худди жинлар оғдириб кетгач, ерда ҳайронликда юрганда ўртоқлари: «Бизга кел!» - деб чақирган кимсага ўхшаб қоламиз-ку! Айтинг: «Аллоҳнинг ҳидоятигина (ҳақиқий) ҳидоятдир. (Биз эса) бутун оламларнинг Раббига бўйин сунишга буюрилганмиз».\n\n72. (Бизга яна): «Намозни мукаммал адо этингиз ва Ундан қўрқингиз! У эса, ҳузурига сизлар жам бўладиган зотдир» (деб буюрилган).\n\n73. У осмонлар ва Ерни ҳикмат билан яратган зотдир. «Бўл!» - деган куни (истагани) бўлади. Унинг сўзи ҳақдир. Сур чалинадиган куни (ҳам) ҳукмронлик фақат Уникидир. Яширин ва ошкора (нарсаларни) билувчидир. У ҳаким ва хабардор зотдир.\n\nИзоҳ: Сур - ўзбекчада сурнай. Исрофил (а. с.)га қиёмат куни уни икки бор чалишга амр бўлади. Биринчисида Ер юзасидаги барча тирик жон ўлади. Иккинчисида аввалину охирин ҳамма ўтганлар тирилади.\n\n74. Иброҳим отаси Озарга: «Санамларни илоҳ қилиб оласизми? Мен Сизни ва қавмингизни залолатда кўраяпман», - деганини эсланг!\n\n75. Шу тарзда Иброҳимга осмонлар ва Ернинг мулку салтанати (ажойиботлари)ни кўрсатурмиз. Чинакам ишонувчилардан бўлиши учун (шундай қилдик).\n\n76. Тун зулмати уни қоплаганда юлдузни кўриб: «Мана шу - раббим», - деди. (У) ботиб кетганда эса: «Ботиб кетувчиларни ёқтирмайман», - деди.\n\n77. Чиқаётган ойни кўриб: «Мана шу - раббим», - деди. Ботиб кетганда эса: «Агарда Раббим мени ҳидоятга солмаса, албатта, адашганлар қавмидан бўлиб қолурман», - деди.\n\n78. Чиқаётган қуёшни кўриб: «Мана шу - раббим. Шу каттароқ-ку!» - деди. Ботиб кетганда эса: «Эй, қавмим, албатта, мен сизлар келтираётган ширкдан безордирман.\n\nИзоҳ: Иброҳим (а. с.) улуғ пайғамбарлардан бўлиб туриб нечун қуёш, ой, юлдузларни раббим деди, деган савол туғилиши табиий. Жавобига муфассирлар айтмишларки, Халилуллоҳ бу сўзларни чин диллари билан эътиқодан айтганлари йўқ, балки уларга сиғинадиган мушрикларни масхара қилиб, «шу ҳам парвардигор бўлдими, ботиб кетишини қаранглар»- демоқчи бўлганлар.\n\n79. Мен тўғри йўлни танлаган ҳолимда юзимни осмонлар ва Ерни ихтиро этган Зотга қаратдим. Мен мушриклардан эмасман», - деди.\n\n80. Қавми у билан баҳслашди. (Шунда) у деди: «Мен билан Аллоҳ ҳақида баҳслашасизларми? Ахир, (У) мени ҳидоятга йўллаган бўлса?! Мен сизлар келтирган ширкдан қўрқмайман. Илло, Раббим бирор нарсани хоҳласа (ўша бўлур). Раббим илм жиҳатидан ҳар нарсани қамраб олган. (Буни) эслаб кўрмайсизларми?\n\n81. Сизлар келтирган ширкдан қандай ҳам қўрқайинки, сизларга бирор ҳужжат қилиб туширмаган нарсани Аллоҳга ширк келтиришдан қўрқмаётган бўлсаларинг?!» (Бу) икки гуруҳнинг қайсиниси (қўрқмай) хотиржам бўлишликка ҳақлироқдир? Биладиган бўлсангиз (айтинг!)\n\n82. Имон келтирган ва имонларини зулм (ширк) билан қориштирмаганлар - айнан ўшаларга хавфсизлик (бордир) ва улар тўғри йўл топганлардир.\n\n83. Иброҳимга қавми устидан берган ҳужжатимиз ана шудир. Хоҳлаган кишимизни даражаларга кўтарурмиз. Албатта, Раббингиз ҳикмат ва илм соҳибидир.\n\n84. Унга (Иброҳимга) Ишоқ ва Яъқубни ато этдик. Ҳаммасини ҳидоятга йўлладик. Олдин Нуҳни ҳам ҳидоятга йўллаган эдик. Унинг зурриётидан Довуд, Сулаймон, Айюб, Юсуф, Мусо ва Ҳорунни (ҳам йўлладик). Чиройли иш қилувчиларни мана шундай тақдирлаймиз.\n\n85. Закариё, Яҳё, Исо ва Илёсни (ҳам ҳидоятга йўлладик). Ҳаммаси солиҳлардандир.\n\n86. Исмоил, ал-Ясаъ, Юнус ва Лутни ҳам (ҳидоятга йўлладик). Ҳаммаларини оламлар узра афзал қилдик.\n\n87. Шунингдек, уларнинг ота-боболаридан, зурриётларидан ва ака-укаларидан (баъзиларини ҳам афзал қилдик). Уларни танлаб олиб, Тўғри йўлга равона қилдик.\n\n88. Аллоҳнинг ҳидояти шудир. У билан хоҳлаган бандаларини йўлга солади. Агар мушрик бўлганларида қилган (савобли) амаллари йўққа чиққан бўлур эди.\n\n89. Ана ўшалар Биз Китоб, ҳукм (Ҳикмат) ва пайғамбарлик берган зотлардир. Агар уларни ана улар (Макка мушриклари) инкор этсалар, уларни инкор этмайдиган қавмни уларга вакил қилиб қўйганмиз.\n\nИзоҳ: Яъни пайғамбарни вакил қилиб қўйишимиз мумкин. Иккинчи тафсири - барча мўмин-мусулмонларга, учинчи тафсири - араб бўлмаган халқларга, тўртинчи тафсири - фаришталарга ваколат берурмиз, сўнгра улар ўз ишларини қилурлар.\n\n90. Айнан ўшалар Аллоҳ ҳидоятига мушарраф бўлган зотлардир. Бас, (Сиз ҳам) уларнинг йўлига иқтидо қилинг! Айтинг: «Сизлардан унинг (пайғамбарлик хизмати) учун ҳақ сўрамайман. У фақат оламлар учун эслатмадир».\n\n91. Аллоҳни қадрига лойиқ қадрламадилар, дедиларки: «Аллоҳ башар (зоти)га ҳеч нарса нозил қилган эмас»*. Айтинг: «Одамлар учун нур ва ҳидоят сифатида Мусо келтирган, сизлар уни саҳифа-саҳифа қилиб олиб (бир қисмини) ошкора, кўпини эса махфий тутган ва (унда) ўзларингиз ва ота-боболарингиз билмаган (илм)ларни билдирилган Китоб (Таврот)ни ким нозил қилган эди?» (Яна ўзингиз:) «Аллоҳ (нозил қилган эди)», - деб айтинг! Сўнгра уларни ўз равишларига қўйиб беринг - ўйнаб (адашиб) юраверсинлар.\n\nИзоҳ: Бу оятнинг нозил бўлиши сабабларидан бири, тафсирларда айтилишича, Муҳаммад (а. с.)нинг ҳузурига Молик ибн ас-Сайф деган бир яҳудий динининг пешвоси келиб, аҳмоқона баҳс бошлайди. Расул (а. с.): «Тавротда Аллоҳ таоло семиз уламони ёқтирмайди, дейилмаганми?» - деб сўрайдилар. У: «(Ҳа, шундай) дейилган», - деб жавоб беради. Расул (а. с.): «Унда сен нечун бунча семизсан?» - деганларида, у дарғазаб бўлиб: «Аллоҳ ҳеч бир инсонга (шу жумладан Мусога ҳам) илоҳий китоб (Таврот) туширган эмас», - деб ҳатто ўз динига ҳам шаккоклик қилган экан.\n\n92. Бу (Қуръон) бир муборак, ўзидан олдинги (илоҳий китоблар)ни тасдиқловчи, Уммулқуро* (деб аталмиш Макка аҳли)ни ва унинг атрофидаги кишиларни огоҳлантиришингиз учун Биз нозил қилган Китобдир. Охиратга имон келтирадиганлар унга (ҳам) имон келтирадилар ва улар намозларини муҳофаза қиладилар (давоматли ўқийдилар).\n\nИзоҳ: «Уммулқуро» - шаҳарлар онаси.\n\n93. Аллоҳ шаънига ёлғон тўқиган, ҳеч нарса ваҳий қилинмаган бўлса-да, «Менга ваҳий қилинди», - деган, шунингдек, «Аллоҳ нозил этган каби (мен ҳам оятларни) нозил қиламан», - деган кимсалардан ким ҳам золимроқдир? Бу золимларни ўлим исканжасида (қолганларида) фаришталар қўлларини (уларга) чўзиб: «Жонларингни чиқаринглар! Бугун Аллоҳ шаънига ноҳақ (нолойиқ сифатлар)ни гапирганингиз ва Унинг оятларига (амал қилишдан) кибрланганингиз сабабли хорлик азоби билан жазоланасизлар», - деб турган ҳолатларини (бир) кўрсангиз эди!\n\n94. Аллоҳ қиёмат куни айтур: «Ҳузуримизга сизларни биринчи марта қандай яратган бўлсак, шундай ёлғиз-ёлғиз келдингиз. Сизларга (мулк қилиб) берган (бойлик)ларни ортингизда қолдирдингиз. Ораларингизда (Аллоҳга) шерик деб гумон қилиб юрган шафоатчи (оқловчи)ларингизни сизлар билан бирга кўрмаяпмиз. Орангиз узилиб қолибди. (Оқлайди деб) ўйлаб юрган (бут)ларингиз (эса) сизлардан ғойиб бўлибди».\n\n95. Аллоҳ дон ва уруғларни ёрувчи (ва ундирувчи)дир. Ўликдан тирикни чиқаради ва (У) тирикдан ўликни чиқарувчидир. Ана ўша Аллоҳдир. Бас, қаёққа оғиб кетаяпсизлар?\n\n96. (У) тонг оттирувчидир. Тунни оромгоҳ, қуёш ва ойни эса ҳисоб белгилари қилиб қўйди. Бу қудратли ва доно зотнинг ўлчовидир.\n\n97. У сизлар учун қуруқлик ва денгиз қоронғуликларида йўл топишингиз учун юлдузларни яратган зотдир. Биладиган кишилар учун оятларни кенг баён қилдик.\n\n98. У сизларни бир жон (Одам Ато)дан пайдо қилган зотдир. Демак, (инсон учун она қорни) қароргоҳ ва (ота пушти) омонатгоҳ (экан). Фаҳмлайдиган қавм учун оятлар тафсилотини бердик.\n\n99. У осмондан сув (ёмғир) туширган зотдир. У билан ҳар нарсани (ердан) ундириб чиқардик. Ундан яшил гиёҳ (полиз экинлари)ни чиқардик. Ундан (бошоқ каби) зич таркибли донларни чиқарамиз. Хурмодан эса, унинг шохидаги (мева) бошлари (ерга) яқини (ва яқин бўлмаганлари) бор. Шунингдек, узумзор боғлар, бир-бирига ўхшаган ва ўхшамаган зайтун ва анорларни (чиқардик). Уларнинг мевалагандаги (ғўр) мевасига ва пишганига (ибрат кўзи билан) боқинг! Шу (билган)ларингизда, албатта, имонли қавмлар учун аломатлар бордир.\n\n100. Аллоҳга жинларни шерик қилдилар. Ваҳоланки, уларни (Ўзи) яратган. Билмаган ҳолда Унга ўғил ва қизларни тўқиб чиқардилар. У (Аллоҳ) булар тавсиф этаётган (сифат)лардан пок ва аълодир.\n\n101. (У) осмонлар ва Ернинг ихтирочисидир. Унинг ёри (жуфти) бўлмаган бўлса, қаёқдан унга фарзанд бўлсин?! Ҳамма нарсани яратди. У ҳамма нарсанинг билимдонидир.\n\n102. Ана ўша Аллоҳ Раббингиздир. Ундан ўзга илоҳ йўқдир. У ҳамма нарсанинг яратувчисидир. Бас, Унга ибодат қилингизлар! У ҳар нарса узра вакил (кузатувчи)дир.\n\n103. Кўзлар Уни идрок этмас. Кўзларни У идрок этар. У дақиқ нарсаларни билувчи ва (ҳамма ишдан) хабардордир.\n\n104. Раббингиздан сизларга дилкаш далиллар келди. Кимки (қалб кўзи билан) кўра олса, ўзига (яхши). Кимки кўрлик қилса, ўзига (ёмон)дир. Мен устиларингизда қўриқчи эмасман.\n\n105. Сизга (олдинги илоҳий китоблардан) дарс олиб ўргангандирсан, дейишлари учун ва билувчи қавмга баён қилиб беришимиз учун (бу) оятларни мана шундай тасарруф қилмоқдамиз.\n\n106. Раббингиздан Сизга ваҳий этилган нарса (оят)ларга эргашинг. Ундан ўзга илоҳ йўқ. Мушриклардан (эса) четланинг!\n\n107. Агар Аллоҳ истаса, (улар) ширк келтирмаган бўлур эдилар. Сизни эса улар устидан қўриқчи қилиб қўйганимиз йўқ. Сиз уларга муаккал (бириктирилган) ҳам эмассиз.\n\n108. Аллоҳдан ўзгага сиғинадиганлар (бутлари)ни сўкмангиз! Акс ҳолда, улар ҳаддан ошиб, билмасдан Аллоҳни сўкиб юборадилар. Шунга ўхшаб ҳар бир уммат ишини ўзига чиройли кўрсатиб қўйдик. Сўнгра қайтар жойлари Парвардигорлари ҳузуригадир. Ана ўшанда уларга қилган ишларининг хабарини берур.\n\n109. Агар уларга оят келса, албатта, имон келтиришлари ҳақида жидду жаҳд билан Аллоҳга қасам ичадилар. «Оятлар Аллоҳнинг ҳузуридадир», - деб айтинг! Қайдан ҳам билурсизлар, (оятлар) келганда ҳам, балки имон келтирмаслар.\n\n110. Биринчи марта унга имон келтирмаганларидек, диллари ва кўзларини тескари қилиб қўямиз ва ўз туғёнларида гангиб юрган ҳолларида уларни тарк этурмиз.\n\n111. Мабодо, Биз уларга фаришталарни туширсак ва ўликлар (тирилиб) уларга гапирса ҳамда ҳамма нарсани кафил сифатида уларга (уларнинг муқобилига) жам қилганимизда ҳам Аллоҳ хоҳлаганидан бошқалари имон келтирмаган бўлар эдилар. Лекин, уларнинг аксарияти (буни) билмайдилар.\n\n112. Шунингдек, ҳар бир пайғамбарга инсу жин шайтонларини душман қилиб қўйдик. Улар алдаш мақсадида сохта хушсуханлик билан бир-бирларига васваса қиладилар. Агар Раббингиз хоҳласа, (бундай) қилмаган бўлур эдилар. Уларни тўқиётган (бўҳтон)лари билан бирга қўяверинг.\n\n113. Шунингдек, ҳар бир пайғамбарга инсу жин шайтонларини душман қилиб қўйдик. Улар алдаш мақсадида сохта хушсуханлик билан бир-бирларига васваса қиладилар. Агар Раббингиз хоҳласа, (бундай) қилмаган бўлур эдилар. Уларни тўқиётган (бўҳтон)лари билан бирга қўяверинг.\n\n114. (Уларга айтинг): «Аллоҳдан бошқа ҳакам излайинми, ҳолбуки, У сизларга Китоб (Қуръон)ни батафсил нозил қилган зотдир». Биз Китоб берган (Аҳли Китоб)лар у (Қуръон)нинг ҳақиқатан Раббингиздан нозил қилинганлигини биладилар. Бас, асло шак қилувчилардан бўлманг!\n\n115. Раббингиз сўзи ростлик ва адолатда камолига етди. Унинг сўзларини ўзгартирувчи (куч) йўқ. У эшитувчи ва билувчидир.\n\n116. Ер (юзи)даги кўп кишилар (сўзи)га итоат қиладиган бўлсангиз, Сизни Аллоҳ йўлидан янглиштирадилар. (Улар) фақат гумонга бериладилар ва фақат ёлғончилик қиладилар.\n\n117. Албатта, Раббингиз (Унинг) йўлидан янглишган кимсани ҳам яхши билувчи ва У ҳидоят\n\nтопганларни ҳам яхши билувчидир.\n\n118. Бас, агар Унинг оятларига имон келтирувчи бўлсангизлар, (сўйишда) Аллоҳнинг номи айтилган нарса (маълум ҳайвонлар гўшти)дан еяверингизлар.\n\n119. Сизларга не бўлдики, Аллоҳнинг номи айтилган нарса (ҳайвон гўштлари)дан емайсизлар?! Ваҳоланки, (У) сизларга ҳаром қилган нарсаларни, зарурат ҳолатингиз мустаснолигини батафсил баён қилган эди. Албатта, кўпчилик ўз ҳавою хоҳишлари туфайли билмасдан (ўзларини) янглиштирадилар. Албатта, Раббингиз тажовузкорларни билувчироқдир.\n\n120. Гуноҳнинг ошкорасини ҳам, махфийсини ҳам тарк этингизлар! Албатта, гуноҳ қилганлар қилмишлари туфайли жазоланурлар.\n\n121. Аллоҳнинг номи айтилмаган нарсалардан емангизлар! Зеро, у фосиқликдир. Шайтонлар эса, ўз дўстлари (мушриклар)ни сизлар билан баҳслашиш учун васваса қилурлар. Агар уларга итоат қилсангизлар, албатта, сизлар (ҳам) мушрикдирсизлар.\n\n122. Ўлик (кофир) бўлган одамни (имон билан) тирилтириб, унга одамлар ичида у сабабли юрадиган нур (имон)ни берганимиздан кейин зулматлар ичида (қолиб,) у (ер)дан чиқмайдиган кимсага ўхшайдими?! Шунга ўхшаш, кофирларга ўз ишлари зийнатли (кўринадиган) қилиб қўйилди.\n\n123. Шунингдек, ҳар бир қишлоқда, унинг йирик жиноятчиларини у ерда макр қиладиган этиб қўйдик. (Ўзлари) сезмаган ҳолда (улар) фақат ўзларигагина макр қиладилар.\n\n124. Уларга бирор оят (ёки мўъжиза) келса, айтадилар: «Бизга Аллоҳнинг (бошқа) пайғамбарларига берилгани каби оят (ёки мўъжиза)лар берилмагунча, сира имон келтирмаймиз». Аллоҳ пайғамбарликни қаерга қўйиш (раво кўриш)ни яхши билувчидир. Жиноят қилганларга макр қилганлари сабабли Аллоҳ ҳузурида хорлик ва шиддатли азоб муҳайёдир.\n\n125. Аллоҳ кимни ҳидоятга йўллашни ирода этса, унинг кўкси (қалби)ни Ислом учун (кенг) очиб қўяди. Кимни адаштиришни ирода этса, кўксини гўё осмонга кўтарилиб кетаётгандек, тор ва сиқиқ қилиб қўяди. Шундай қилиб, Аллоҳ имон келтирмайдиганларга (лойиқ) жазони раво кўрар.\n\nИзоҳ: Бу ояти каримадаги «кўксини гўё осмонга кўтарилиб кетаётгандек тор ва сиқиқ қилиб қўяди» - деган жумла Қуръони каримнинг энг юксак илоҳий мўжиза эканлигига далолат қилади. Зеро, кўкка кўтарилган сайин ҳавонинг сийраклашуви назарияси физика ва астрономия фанида ҳали у даврда кашф қилинмаган эди.\n\n126. Раббингизнинг тўғри йўли шудир. Эслатма олувчи қавм учун оятларни батафсил баён этдик.\n\n127. Улар учун Парвардигорлари ҳузурида тинчлик диёри (жаннат) бордир. Қилган (солиҳ) амаллари сабабли, У уларнинг дўстидир.\n\n128. Уларнинг ҳаммасини жам этадиган Кунда (айтамиз): «Эй, жинлар тўдаси! Инсонлардан (сиз чалғитганлар сонини) кўпайтирдингиз-ку?» (Шунда) уларнинг инсонлардан бўлган дўстлари: «Эй, Раббимиз! (Биз шунчаки) бир-биримиздан фойдаландик ва биз учун Ўзинг белгилаган ажалимизга етиб келдик», - деганларида, (Аллоҳ) айтади: «Жойингиз - дўзах, у ерда мангу қолурсизлар, илло Аллоҳ хоҳлаган (вақтлар) бундан мустаснодир. Албатта, Раббингиз ҳикмат ва илм соҳибидир.»\n\n129. Шундай қилиб, золимларнинг қилмишлари сабабли бирини бирига яқин (рўбарў) қилиб қўямиз.\n\n130. Эй, жинлар ва инсонлар жамоаси! Сизларга Ўзларинг (ўз жинсларингиз)дан пайғамбарлар келиб, сизларга оятларимни айтиб, ушбу Кунингизга йўлиқишингиздан огоҳлантирган эмасмидилар? Улар (жавоб бериб):\n\n«Ўзимизга қарши гувоҳлик берамиз», - дейдилар. Уларни (шу) дунё ҳаёти алдаб қўйган. (Натижада) ўзларининг зарарига, кофир бўлганлари бўйича гувоҳлик бердилар.\n\n131. Бу (ишимизнинг боиси) Раббингизнинг аҳолиси ғофил (огоҳлантирилмаган) қишлоқларни зулман ҳалок қилувчи эмаслигидир.\n\n132. Ҳар (ким) учун қилган амалларидан (келиб чиқиб белгиланган) даража (мақом)лар бор. Раббингиз (уларнинг қилаётган амал (иш)ларидан ғофил эмасдир.\n\n133. Раббингиз бой ва марҳаматлидир. Агар хоҳласа, сизларни кетказиб (йўқ қилиб), сизлардан кейин (ўрнингизга) сизларни бошқа қавм зурриётидан пайдо қилгани каби Ўзи хоҳлаган (авлод)ни келтиради.\n\n134. Албатта, сизларга ваъда қилинаётган нарса (охиратдаги ишлар) келувчидир. Сизлар (ўлиб кетиш билан бизни) ожиз қолдирувчи эмассизлар.\n\n135. Айтинг (эй, Муҳаммад!): «Эй, қавмим! Маконингизда (ўз ақидангизда) туриб, амал қилаверинг. Мен (ҳам), албатта, амал қилувчиман. Диёр (охират)нинг оқибати кимга бўлишини билажаксизлар. Албатта, золимлар толе топмагайлар».\n\n136. (Мушриклар У) яратган экин ва чорвалардан Аллоҳга улуш ажратиб(ўз ақидалари бўйича): «Бу Аллоҳ учун, буниси шерик (бут)ларимиз учун», - дейдилар. Бас, бутлари учун бўлгани Аллоҳга етиб бормайди. Аллоҳ учун бўлгани шерик (бут)ларига «етиб» боради. Қилган ҳукмлари нақадар ёмон!\n\n137. Шундай қилиб, кўп мушрикларга ўз шерик (бут)лари уларни ҳалокатга учратиш ва динларини чалкаштириб юбориш учун ўз болаларини ўлдириш (каби нохуш ишлар)ни чиройли (маъқул) кўрсатиб қўйдилар. Агар Аллоҳ хоҳлаганида, буни қилмаган бўлур эдилар. Уларни ўз бўҳтонлари билан (ўз ҳолларига) қўяверинг.\n\n138. Улар ўз (ақида)ларича: «Бу чорва ва экинлар ҳаром. Уларни фақат биз раво кўрганларгина ейдилар. Бу ҳайвонларни эса миниш ҳаром қилинган. (Сўйишда) Аллоҳнинг номи айтилмайдиган ҳайвонлар ҳам бор», - деб, У (Аллоҳ)нинг шаънига бўҳтон тўқийдилар. Тўқиган бўҳтонлари сабабли (У) уларни жазолагай.\n\n139. Яна айтадиларки: «Бу ҳайвонларнинг қоринларидаги нарсалар фақат эркакларимиз учундир. Хотинларимизга эса ҳаром қилингандир». Агар (қориндаги нарса) ўлик бўлса, ҳаммалари (эру хотинлар) шерик эмиш. Бу васфларига (яраша Аллоҳ уларни) жазолагай. Албатта, У ҳикмат ва илм соҳибидир.\n\n140. Ўз болаларини илмсизлик қилиб жоҳилона ўлдирган ва Аллоҳга туҳмат қилиб, улар учун Аллоҳ ризқ қилиб берган (ҳайвонлар)ни ҳаромга чиқарганлар, албатта, (ўзларига) зиён қилдилар. (Улар) ҳақиқатан адашдилар ва тўғри йўлга юрувчи бўлмадилар.\n\n141. У (Аллоҳ) шундай зотки, (сўритокларга) кўтариб қўйиладиган ва кўтариб қўйилмайдиган (узумзор) боғларни, таъми турлича (бўлган) хурмо ва мевали дарахтларни, (ранг ва таъмда) ўхшаш ва ўхшамас зайтун ва анорларни пайдо қилди. Мева ҳосил қилганда, мевасидан енгизлар. Ҳосил йиғиш кунида (муҳтожларга) ҳаққини (ушри ва хирожини) беринглар* ва исроф қилмангизлар. Албатта, У исроф қилувчиларни севмайди.\n\nИзоҳ: «Ушр» ва «Хирож» ҳақида шаръий ҳукмларда кўп зикр этилади. Ушр - бу олинадиган ҳосилнинг ўндан бирини Аллоҳ йўлига садақа сифатида бериш. Хирож эса, ушрдан кўпроқ, ҳатто ҳосилнинг ярмигача бериш. Фиқҳ китобларга мурожаат қилинсин.\n\n142. Ҳайвонлардан эса, юк кўтарадиган ва (сўйиш учун) ётқизиладиганларини (пайдо қилди). Аллоҳ сизларга ризқ қилиб берганларидан енглар. Шайтон изларидан эргашмангизлар. Албатта, у сизларга аниқ душмандир.\n\n143. Саккиз жуфт (ҳайвонлар) - қўйдан икки (жинс) ва эчкидан (икки жинс)ни (яратди). Айтинг: «Шу икки эркагини ҳаром қилганми ёки икки урғочисиними ёхуд иккала урғочи бачадонларидаги (ҳомила)ними? Агар ростгўй бўлсангиз, илм (ҳужжат) билан менга хабар берингиз!»\n\n144. Шунингдек, туядан икки (жинс), қора молдан икки (жинсни) яратди. Айтинг: «Шу икки эркагини ҳаром қилганми ёки икки урғочисиними ёхуд иккала урғочи бачадонларидаги (ҳомила)ними? Ёки Аллоҳ шу (ҳукм)ни буюраётганига гувоҳмисизлар? Одамларни адаштириш учун илмсизлик билан Аллоҳ шаънига ёлғон тўқиган кимсадан ким ҳам золимроқдир?!» Албатта, Аллоҳ золимлар қавмини ҳидоят этмагай.\n\n145. Айтинг: «Менга ваҳий қилинган нарса (Қуръон)да ейдиган кишига ўлимтик, тўкилган қон, чўчқа гўшти - у, албатта, палид - ва (сўйишда) Аллоҳдан ўзганинг номи аталган «фисқ» (ҳайвон)дан бошқа ейиш ҳаром қилинган нарсани топмаяпман». Бас, кимки заруратда қолиб, (бошқага) зулм қилмаган ва (зарурат) ҳаддидан ошмаган ҳолда (уларни еса), албатта, Раббингиз кечиримли ва раҳмлидир.\n\n146. Яҳудий бўлмиш кимсаларга барча туёқли (ҳайвон)ларни ҳаром қилдик. Сигир ва қўйлардан ёғларини уларга ҳаром қилдик. Илло, биқинларидаги ё ичларидаги ёки суякка қотишган нарса (ёғлар)ни (ҳаром қилмадик). Бу уларнинг тажовузкорликлари сабабли жазолаганимиздир. Биз, албатта, ростгўйдирмиз.\n\n147. Агар Сизни ёлғончига чиқарсалар, айтинг: «Раббингиз раҳмати кенгдир. Унинг азоби (эса) жиноятчилар қавмидан қайтарилмайди».\n\n148. Мушрик бўлмиш кимсалар: «Аллоҳ хоҳлаганида биз ҳам, ота-боболаримиз ҳам мушрик бўлмаган ва бирор (ҳалол) нарсани ҳаром қилмаган бўлур эдик», - дейишади. Улардан олдингилар ҳам, то азобимизни тотмагунларича, (пайғамбарларни) худди шундай ёлғончига чиқарганлар. Айтинг: «Сизларда бизга чиқарадиган (кўрсатадиган) илм (ҳужжат) борми? Сизлар фақат гумонга эргашмоқдасиз ва сизлар фақат ёлғон сўзламоқдасиз».\n\n149. Айтинг: «Етук ҳужжат фақат Аллоҳникидир. Агар хоҳлаганда эди, ҳаммаларингизни (ҳидоятга) йўллаган бўлур эди».\n\n150. Айтинг: «Мана шу (нарсалар)ни Аллоҳ ҳаром қилганлигига гувоҳлик берувчи гувоҳларингизни келтирингиз!» Агар гувоҳлик берсалар, (Сиз) улар билан бирга гувоҳлик берманг. Бизнинг оятларимизни ёлғонга чиқарганларнинг ҳавойи (нафс)ларига эргашманг! Улар Парвардигорларига (ўзгаларни) тенглаштираётирлар.\n\n151. Айтинг: «Келинглар, Раббингиз сизларга ҳаром қилган нарсаларни ўқиб берай: - У зотга бирор нарсани шерик қилмангиз, ота-онага яхшилик қилингиз, болаларингизни қашшоқликдан (қўрқиб) ўлдирмангиз - Биз сизларни ҳам, уларни ҳам ризқлантирурмиз - фаҳш ишларнинг ошкорасига ҳам, пинҳонасига ҳам яқинлашмангиз, Аллоҳ тақиқлаган (жон)ни ноҳақ қатл қилмангиз! Ақл юргизишларингиз учун (Аллоҳ) ҳукм қилгани шу(лар)дир.\n\n152. То вояга етгунича етимнинг молига яқинлашмангиз, магар чиройли йўл билан (бўлса дуруст). Ўлчов ва тарозини адолат билан тўла адо этингиз! Ҳеч бир жонни тоқатидан ташқарисига таклиф (амр) қилмаймиз. Гапирганингизда (гувоҳ сифатида) гарчи қариндошингиз бўлса ҳам, адолатли бўлинг! Аллоҳнинг (олган) аҳдига эса вафо қилинг. Эслатма олишларингиз учун (Аллоҳ) қилган ҳукм(лар)и мана шу(лар)дир.\n\n153. Албатта, мана шу (Менинг) Тўғри йўлимдир. Унга эргашингизлар! (Бошқа турли) йўлларга эргашмангиз! Акс ҳолда, улар сизларни Унинг йўлидан айириб қўяди. Тақволи бўлишларингиз учун (Аллоҳ) қилган ҳукм(лар)и мана шу(лар)дир».\n\n154. Сўнгра, чиройли (савобли) амал қилган(лар)га (неъматларимизни) мукаммал бериш ва барча нарса тафсилоти учун ҳамда ҳидоят ва раҳмат бўлиши учун Мусога Китоб (Таврот)ни бердик, токи улар (Исроил авлоди) Парвардигорлари билан мулоқотда бўлишларига имон келтирсинлар.\n\n155. Мана бу Биз нозил қилган муборак Китоб (Қуръон)дир, унга эргашингиз ва тақволи бўлингиз, токи раҳм қилингайсизлар.\n\n156. «Биздан олдинги икки тоифага китоб нозил қилинган эди. Биз эса уларни ўрганишдан ғофилмиз», - дейишларингиз\n\n157. ёки: «Агар бизга (ҳам) китоб нозил қилинганда эди, биз улардан кўра ҳидоятлироқ бўлар эдик», - дейишларингиз (Бизга маълум бўлгани учун Қуръонни нозил этдик). Албатта, сизларга Раббингиздан ҳужжат, ҳидоят ва раҳмат келди. Бас, Аллоҳнинг оятларини ёлғонга чиқарган ва улардан юз ўгиргандан кўра ким золимроқ экан?! Оятларимиздан юз ўгирганларни, юз ўгириб юрганлари туфайли ёмон азоб билан жазолагаймиз.\n\n158. Улар фақат (жон олувчи) фаришталар келишини ё Раббингиз (азоби) келишини ёки Раббингиз белгилари (қиёмат аломатлари)дан баъзиси келишинигина кутмоқдалар. Раббингиз белгиларидан баъзиси келган куни эса, олдин имон келтирмаган ёки имонида яхшилик орттирмаган жонга (бу) имони фойда бермайди. Айтинг: «Кутаверингиз, биз ҳам кутувчилармиз».\n\n159. Динларини (фирқаларга) бўлиб, (турли) гуруҳларга айланганлар (учун) бирор нарсада (Сиз масъул) эмассиз. Уларнинг иши Аллоҳга (ҳавола). Сўнгра (У) уларни қилиб юрган амалларидан огоҳ қилур.\n\n160. Кимки (бир) ҳасана (савобли иш) қилса, унга ўн баробар (кўпайтириб ёзилур). Кимки (бир) ёмон (гуноҳ иш) қилса, фақат ўша (гуноҳ) миқдорида (бир гуноҳга яраша) жазоланур. Уларга зулм қилинмагай.\n\n161. Айтинг: «Раббим мени Тўғри йўлга, рост динга, (ҳақ йўлда) барқарор Иброҳимнинг динига йўллади. (У) мушриклардан эмас эди».\n\n162. Айтинг: «Албатта, намозим, ибодатим ва ҳаёту мамотим оламлар Рабби Аллоҳ учундир.\n\n163. Унинг шериги йўқдир. Мана шу(ақида)га буюрилганман ва мен (Аллоҳнинг буйруқларига) таслим этувчиларнинг аввалиман. «\n\nИзоҳ: Яъни ўзим даъват қилаётган динга ўзим биринчи бўлиб кирганман.\n\n164. Айтинг: «Аллоҳдан ўзга парвардигор қидирайинми, ваҳоланки, У ҳар нарсанинг Рабби бўлса?!» Ҳар бир жон (эгаси) фақат ўзи учун иш қилади. (Ҳеч бир) кўтарувчи (гуноҳкор) ўзга (жон)нинг юки (гуноҳи)ни кўтармайди. Сўнгра қайтиш жойингиз Аллоҳ ҳузуридир. Ўшанда сизларга келиша олмай юрган (иш)ларингиздан хабар берур.\n\n165. У сизларни Ернинг халифалари қилиб қўйган ва ато этган (неъмат)ларида сизларни синаш учун баъзиларингизни баъзиларингиздан (юқори) даражаларга кўтарган зотдир. Албатта, Раббингиз жазода тезкор ва У кечиримли ва раҳмлидир."
  },
  {
    "name": "Ароф сураси",
    "text": "АЪРОФ СУРАСИ\n\nАнфол - ўлжалар.\n\nАъроф - жаннат билан дўзахни ажратиб турадиган майдон, арасот. Бу майдонда жаннатга ҳам дўзахга ҳам лойиқ топилмаган кимсалар маълум муддат, яъни, вақти-соати келиб, Аллоҳ таоло уларни жаннатга равона қилишига умид боғлаб турурлар. Сурада Нуҳ, Ҳуд, Солиҳ, Лут, Шуайб ва Мусо пайғамбарларнинг қиссалари, тавҳид, имон- эътиқод, қиёмат, ҳисоб-китоб масалалари ва бошқа муҳим маълумотлар берилади.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим, Сод.\n\n2. (Бу Қуръон) Сизга нозил қилинган Китобдир. У билан (умматингизни) огоҳлантиришингизда кўксингизда ундан танглик (шак) бўлмасин. У (Қуръон) мўминлар учун эслатма ҳамдир.\n\n3. Раббингиздан сизларга нозил қилинган нарса (Қуръон таълимоти)га эргашингиз, ундан бошқа «дўстлар»га эргашмангиз! Эслатмадан жуда кам таъсирланмоқдасизлар.\n\n4. Қанчадан-қанча қишлоқ (аҳли)ни ҳалок қилдик - уларга азобимиз тун ёки кун уйқусида эканликларида келди.\n\n5. Уларга азобимиз келганда дуолари: «Биз ўзимиз золим эдик», - дейишдан ўзга бўлмади.\n\n6. Албатта, (пайғамбар) юборилганлар билан ҳам, пайғамбарлар билан ҳам савол-жавоб қилурмиз.\n\n7. Уларга, албатта, (қилмишларини) билган ҳолда сўзлаб берурмиз. Биз ғойиб эмасмиз.\n\n8. Ўша куни вазн (амалларни ўлчаб тортишлик) ҳақиқатдир. Кимнинг мезонлари (амаллари) оғир келса, айнан ўшалар толеи ёр кишилардир.\n\n9. Кимнинг мезонлари (амаллари) енгил келса, ана ўшалар оятларимизга зулм (инкор) қилганлари сабабли, ўзларига зиён қилганлардир.\n\n10. Албатта, сизларни Ерда қарор топтирдик ва унда сизлар учун маиший воситаларни (пайдо) қилдик. (Лекин) жуда оз шукр қилурсизлар.\n\n11. Албатта, (Биз) сизларни (Одам Атони) яратдик, сўнгра сизларга (унга) суврат бердик, сўнгра фаришталарга: «Одамга сажда қилинглар!» - дедик. (Улар) сажда қилдилар, илло Иблис сажда қилувчилардан бўлмади.\n\n12. (Аллоҳ) айтди: «Сенга буюрганимда сажда қилишингга нима монеълик қилди?» У деди: «Мен ундан яхшиман, мени оловдан яратгансан. Уни (Одамни эса) лойдан яратдинг».\n\n13. Айтди: «Ундан (жаннатдан) чиқ! У ер (жаннат)да такаббурлик қилишинг сенга (жоиз) эмас. Бас, чиқ! Албатта, сен ҳақирлардандирсан. «\n\n14. (У) деди: «Мени (инсонлар) тирилтириладиган кунгача кечиктир!»\n\nИзоҳ: Яъни то қиёматгача мени жазоламай тур.\n\n15. Айтди: «Албатта, сен кечиктирилганлардансан».\n\n16. У (аламидан) деди: «Қасамёд этаманки, мени янглиштирганинг туфайли Сенинг Тўғри йўлинг (Ислом дини) узра улар (одамларни чалғитиш) учун ўтираман.\n\n17. Сўнгра, уларга олдиларидан, ортларидан, ўнг томонларидан ва сўл томонларидан (чалғитиш учун) келаман. (Натижада) уларнинг аксариятини шукр қилувчи ҳолда топмайсан».\n\n18. Айтди: «Ундан (жаннатдан) айбланган ва ҳайдалган ҳолингда чиқ! Қасамёд этаманки, кимки сенга эргашса, сизларнинг барчангиз билан жаҳаннамни тўлдиражакман».\n\n19. (Биз дедик): «Эй, Одам! Жуфтинг (Ҳавво) билан жаннатда турингиз ва хоҳлаган жойингиздан тановул қилинг! Фақат ушбу дарахтга (мевасидан ейиш учун) яқинлашмангиз. Акс ҳолда золимлардан бўлурсиз!»\n\n20. Сўнгра шайтон уларнинг ёпилган авратларини очиб юбориш (шарманда қилиш) учун иккисига васваса қилди* ва айтди: «Раббингиз сизларни фаришталарга айланиб қолмасинлар ёки (жаннатда) мангу қолувчилардан бўлмасинлар дебгина сизларни ушбу дарахтдан ман этди».\n\nИзоҳ: Бу оятдан маълум бўладики, сатри аврат, яъни, авратни очмасдан ёпиб юриш Одам Атодан бошлаб инсон табиатида мавжуд экан.\n\n21. Яна иккисига қасам билан: «Мен сизларга (холис) насиҳатгўйлардандирман», - деди.\n\n22. Шундай қилиб (шайтон) уларни (ноқулай ҳолатга) туширди. Дарахт (меваси)дан тотиб кўришлари биланоқ, иккисининг авратлари очилиб қолди ва ўзларини жаннат япроқлари билан тўса бошладилар. Шунда уларга Парвардигорлари: «Сизларни ўша дарахтдан ман этмаганмидим ва шайтон сизларнинг яққол душманингиз, демаганмидим?!» - деб нидо қилди.\n\nИзоҳ: Яъни тақиқланган мевадан еб қўйганларидан кейин қоринлари оғриб, бўшалиш зарурати туғилди. Бўшалиш асносида эса авратлари очилиб қолди. Сўнгра авратларини анжир ёки банан япроқлари билан ёпишга ўтдилар.\n\n23. Иккиси айтдилар: «Эй, Раббимиз! Биз ўзимизга (ўзимиз) зулм қилдик. Агар бизни кечирмасанг ва бизга раҳм қилмасанг, биз, албатта, зиён кўрувчилардан бўлиб қолурмиз».\n\n24. (Аллоҳ) деди: «Бир-бирингизга нисбатан душман бўлган ҳолингизда (жаннатдан) тушингиз! Сизлар учун (маълум) вақт (ажалингиз етгун)гача Ерда қарор олиш ва фойдаланиш (бордир)».\n\n25. (Яна) деди: «Унда яшайсизлар, унда ўлурсизлар ва ундан (охиратда) чиқарилурсизлар.\n\nИзоҳ: Яъни Ерда яшаб, Ерга кўмилиб, сўнгра қиёматда Ердан тирилтирилган ҳолатда чиқарилурсизлар.\n\n26. Эй, Одам авлоди! Сизларга авратларингизни беркитадиган либос ва патлар (зийнат кийимлари)ни туширдик. (Аммо) тақво либоси бу яхшироқдир. Бу(лар) Аллоҳнинг мўъжизаларидандир. Шояд (буни) эслаб кўрсалар!\n\nИзоҳ: Оятдан маълум бўладики, авратларни ёпадиган кийим асосий кийим, бошқа қўшимча кийим-кечаклар эса зебу зийнат ҳисобланар экан. «Лекин, - дейди Парвардигор, - бу либосларингиз уятдан, иссиқ-совуқдан сақласа, тақво либоси охират азобидан сақлайди. « Демак, қимматбаҳо кийимлардан кўра ҳам тақвони либос қилиб кийиб олиш яхшироқ экан.\n\n27. Эй, Одам авлоди! Шайтон ота-оналарингиз (Одам ва Ҳавво)нинг авратларини уларга фош қилиш (уялтириш) учун жаннатдан чиқаргани каби сизларни ҳам алдаб қўймасин! Зеро, у ва унинг тўдаси сизлар уларни кўра олмайдиган тарафдан сизларни кўрадилар. Биз шайтонларни имон келтирмайдиганларга дўст қилиб қўйдик».\n\n28. (Мушриклар) бирор фаҳш иш қилсалар: «Ота-боболаримизни шу (одат) узра топганмиз. Уни бизга Аллоҳ (Ўзи) буюрган», - дейдилар*. (Сиз уларга): «Аллоҳ асло фаҳш ишларга буюрмайди. Аллоҳ шаънига ўзларинг билмаган (гап)ларни айтаверасизларми?!» - деб айтинг!\n\nИзоҳ: Мушриклар Аллоҳдан бошқа сохта маъбудаларга сиғинишни ва яланғоч ҳолда Каъбани тавоф қилишни ота-боболаримиздан бизларга қолган мерос деб даъво қилар эдилар.\n\n29. (Яна) айтинг: «Раббим адолатли бўлишга буюрган. Ҳар бир масжид (намоз) олдидан юзларингиз (дилларингиз)ни тўғри қилинг! Унга (Аллоҳга) динни холис қилган ҳолларингизда дуо қилингизлар. Сизларни (аввал бошда ярата) бошлаганидек, (қиёматда мангу ҳаётга) қайтурсизлар».\n\n30. Бир гуруҳни ҳидоятга йўллади, (бошқа) бир гуруҳга эса залолат (битилгани) ҳақ бўлиб чиқди. Зеро, улар Аллоҳни қўйиб шайтонларни дўст қилиб олиб, уларни тўғри йўлдагилар деб ўйлайдилар.\n\n31. Эй, Одам авлоди! Ҳар бир масжид (намоз) олдидан зийнатларингиз (кийимларингиз)ни (кийиб) олингиз! Шунингдек, енглар ва ичинглар, (лекин) исроф қилмангизлар! Зеро, У исроф қилувчиларни севмайди.\n\n32. Айтинг: «Бандалари учун чиқарган Аллоҳнинг зийнатини ва пок ризқларни ким ҳаромга чиқарди?» Айтинг: «У (зийнат ва пок ризқлар) бу дунёда имон келтирганлар (ва бошқалар) учун, қиёмат кунида эса, холис (мўминларнинг ўзлари учун бўлур)». Шундай қилиб, оятларни биладиган қавмларга муфассал баён қилурмиз.\n\n33. Айтинг: «Раббим фақат фаҳш ишларнинг ошкораю пинҳонасини, гуноҳ (ишлар)ни, ноҳақ гуноҳ ва тажовузкорликни ва Аллоҳ ҳеч қандай ҳужжат туширмаган нарса(лар)ни Унга шерик қилишингизни ҳамда Аллоҳнинг шаънига ўзингиз билмаган нарсаларни гапиришингизни ҳаром қилди».\n\n34. Ҳар бир умматга (жазо учун) муҳлат (белгиланган). Қачонки, уларнинг муҳлати келар экан, (уни) бирор соат кечга ҳам, илгарига ҳам сура олмайдилар.\n\n35. Эй, Одам авлоди! Агар сизларга ўз (жинс)ларингиздан бўлган пайғамбарлар Менинг оятларимни сизларга ўқиган ҳолда келсалар, (билиб қўйингизки,) кимки тақволи бўлиб, (ўзини) тузатса, у (каби)ларга хавф йўқ ва улар ташвиш ҳам чекмайдилар.\n\n36. Оятларимизни ёлғонга чиқарган ва улардан (ўзларини юқори тутиб) кибр қилганлар - ана ўшалар дўзах аҳлидирлар. Улар у ерда мангу (қолувчи)дирлар.\n\n37. Аллоҳ шаънига ёлғон тўқиган ёки Унинг оятларини ёлғонга чиқарган (одам)дан ким ҳам золимроқ экан?! Ана ўшаларга Китобдаги (яшаш) насибалари битгач, вафот эттирувчи фаришталаримиз уларга келганларида: «Аллоҳни қўйиб илтижо қилган нарса (бут)ларинг қани?!» - деганларида, улар: «Биздан йўқолдилар», - дейишади. Ўзларининг зарарларига кофир бўлганлари тўғрисида гувоҳлик берурлар.\n\n38. (Уларга Аллоҳ) айтади: «Сизлардан олдин ўтган жин ва инсдан иборат (кофир) умматлар ичида (сизлар ҳам) дўзахга кирингизлар!» Ҳар бир уммат (дўзахга) кирганда, шеригини лаънатлайди. У ерда бир- бирлари билан жам бўлиб топишишгач, охирги (уммат) ўзидан олдингиси ҳақида: «Эй, Раббимиз! Ана ўшалар бизни адаштирганлар. Уларга дўзах азобини икки баробар (қилиб) бергин!» - дейдилар. (Шунда Аллоҳ): «Ҳар бирларингиз учун икки баробардир, лекин (сизлар бунинг ҳикматини) билмайсизлар», - дегай.\n\n39. Аввалгилари кейингиларига айтадилар: «Сизларнинг бизлардан ортиқлигингиз йўқ. Қилмишларингизга яраша (ушбу) азобни тотаверингизлар!»\n\n40. Албатта, оятларимизни ёлғонга чиқарган ва улардан кибрланиб бош тортганлар учун осмон эшиклари сира очилмагай ва нина кўзидан туя ўтмагунга қадар жаннатга кирмаслар. Жиноятчиларни ана шундай жазолагаймиз.\n\nИзоҳ: Нина тешигидан туя ўтмагунча деб шарт қўйиш ўша ишнинг ҳеч қачон амалга ошмаслигидан далолатдир. Яъни, оятларимизни инкор этувчи мутакаббир кишилар ҳеч қачон жаннатга кирмаслар.\n\n41. Уларга жаҳаннам (ўти)дан (остиларига) гилам ва устиларига ёпинчиқ (бўлур). Золимларни ана шундай жазолагаймиз.\n\n42. Имон келтирган ва солиҳ (савобли) ишларни қилганлар эса - ҳеч бир жонни тоқатидан ортиққа мажбур этмаймиз - айнан ўшалар жаннат аҳлидирлар. Улар у ерда мангу (қолувчи)дирлар.\n\n43. Дилларидаги (ўзаро) адоват (тўйғулари)ни суғуриб ташлаймиз. Остиларидан анҳорлар оқажак. (Шунда) айтурларки: «Ушбу (неъматлар)га бизни бошлаб келган Аллоҳга ҳамд (айтамиз). Агар бизни (Ўзи) бошламаганида, (ўзимизча) йўлни топа олмаган бўлур эдик. Раббимизнинг элчи (пайғамбар)лари ҳақиқатни келтирган эканлар». Уларга нидо қилинурки: «Мана шу - жаннат. Қилган (савобли) амалларингиз сабабли у сизларга мерос қилиб берилди».\n\n44. Жаннат аҳли дўзах аҳлига (қиёмат куни): «Раббимиз бизга ваъда қилган нарса (жаннат)ни биз ҳақ эканини топдик. Сизлар ҳам Раббингиз ваъда қилган (огоҳлантирган дўзах)нинг ҳақ эканини топдингизми?» - деб нидо қилурлар. Улар: «Ҳа», - дейдилар. Сўнгра ўрталаридан бир жарчи (фаришта чиқиб) жар солади: «Золимлар узра Аллоҳнинг лаънати (ёғилсин)!\n\n45. Зеро, улар Аллоҳнинг йўлидан тўсадиган, уни қинғир қилишни истайдиган, охиратга эса ишонмайдиган эдилар».\n\n46. (Жаннат ва дўзах аҳллари) ўрталарида парда (бордир). Аъроф (арасот) узра (жаннат ва дўзахдагиларнинг) ҳар бирини сиймолари (аломатлари)дан таниб оладиган кишилар (бўлур). Жаннат аҳлига: «Сизларга салом!» - дейдилару (киришдан) тамагир бўлиб, кира олмайдилар.\n\n47. Кўзлари дўзах аҳли тарафига бурилиб қолса, айтадилар: «Эй, Раббимиз! Бизни бу золимлар қавми билан бирга қилиб қўймагин!»\n\n48. Арасот аҳли сиймоларидан таниш кишиларига айтадилар: «Тўплаган (бойлик)ларингиз ва қилган кибрларингиз сизларга (кунингизга) ярамабди-ку!\n\n49. Аллоҳнинг раҳмати етмайди, деб сиз қасам ичиб юрган (фақир мусулмон)лар ана уларми?» (Шундан сўнг Аллоҳ арасот аҳлига дейди): «Жаннатга кирингиз! Сизларга хавф йўқ ва сизлар ташвиш ҳам чекмайсизлар!»\n\n50. Дўзах аҳли жаннат аҳлига: «Бизнинг устимизга сувдан ёки Аллоҳ сизларни ризқлантирган нарсадан тўкингиз», - деб нидо қилурлар. Улар (жавобига): «Аллоҳ (сиз сўраган) ҳар икки (нарса)ни кофирларга -\n\n51. динларини ҳазил ва ўйин қилиб олган ва фоний дунё алдаб қўйганларга ҳаром (ман) этган», - дейдилар. Бугун ушбу Кун мулоқотини унутганлари ва оятларимизни инкор этганлари каби (Биз ҳам) уларни «унутамиз».\n\n52. Улар (Макка аҳли)га ишонадиган қавм учун ҳидоят ва раҳмат (манбаи) сифатида илм билан Ўзимиз муфассал баён қилган Китоб (Қуръон)ни келтирдик.\n\n53. Улар (эса) унинг (аниқ маънолари қолиб,) таъвили (бошқача мазмун берилиши)ни кутадилар. Таъвили келган куни (қиёмат)да уни (Қуръонни) илгари унутган (менсимаган)лар айтадилар: «Раббимизнинг элчи (пайғамбар)лари ҳақиқатни келтирган эканлар. Бас, қани (энди) оқловчи (бут-санам)лар (бўлсаю,) бизни оқласалар ёки (дунёга яна) қайтарилсаг-у қилган ишларимиздан ўзгача иш қилсак?» (Улар) ўзларига зиён қилдилар ва тўқиб юрган (буҳтон)лари улардан ғойиб бўлди.\n\n54. Дарҳақиқат, Раббингиз осмонлару Ерни олти кунда яратган, сўнгра Арш узра муставий бўлган, кундузга тунни қоплатадиган - уни (яъни, тун кунни) шитоб қувийди - қуёш, ой, юлдузларни Ўз амрига мусаххар (муте) қилиб қўйган Аллоҳдир. Огоҳ бўлингизки, яратиш ва буюриш Унга хосдир. Оламларнинг Рабби - Аллоҳ баракотлидир.\n\n55. Раббингизга зорланиб ва хуфёна (овозсиз) дуо қилингиз! Зеро, У ҳаддан ошувчиларни ёқтирмайди.\n\n56. Ерни (Аллоҳ хайрли ишларга) яроқли қилиб қўйгандан кейин (унда) бузғунчилик қилмангизлар! Унга (Аллоҳга) ҳам қўрқинч ва ҳам умид билан дуо қилингизлар! Аллоҳнинг раҳмати эзгу иш қилувчиларга яқиндир.\n\n57. У ўз раҳматининг даракчиси сифатида шамолларни юборувчи зот бўлиб, (шамоллар) оғир булутларни кўтариб олгач, уни ўлик (чанқоқ) шаҳар (усти)га ҳайдаймиз. Бас, унга сув (ёмғир) ёғдириб, у сабабли меваларнинг ҳар туридан чиқарурмиз. Ўликларни ҳам (қабрларидан) шу тарзда чиқарурмиз, шояд эслатма олсангизлар.\n\n58. Яхши шаҳар (ери)нинг гиёҳи Раббининг изни билан (униб) чиқаверади. Ёмон (шаҳар ери эса) фақат унимсиз бўлур. Шукр қилувчи қавм учун оятларни шу тарзда тасарруф этурмиз.\n\nИзоҳ: Бу зарбул-масалдан мурод панд-насиҳат яхши одамга, яъни, мўмин кишига таъсир қилади, куфрдаги кимсага эса таъсир қилмайди, деган маънодир.\n\n59. Дарвоқе, Нуҳни ўз қавмига (элчи қилиб) юбордик. Шунда у деди: «Эй, қавмим! Аллоҳга сиғинингиз! Сизларга Ундан ўзга илоҳ йўқдир. Мен сизларга буюк Кун (қиёмат) азоби (бўлиши)дан қўрқаман».\n\n60. Қавмининг зодагонлари: «Биз сени очиқ янглиш узра кўрмоқдамиз», - дедилар.\n\n61. (Нуҳ) деди: «Эй, қавмим! Менда янглиш йўқ. Лекин, мен оламлар Рабби (томони)дан элчи (пайғамбар)дурман.\n\n62. Сизларга Раббимнинг топшириқларини етказурман ва сизларга насиҳат қилурман ҳамда Аллоҳдан (келган ваҳий орқали) сизлар билмайдиган нарсаларни билурман.\n\n63. Сизларни огоҳлантириш, тақволи бўлишингиз ва раҳм қилишингиз учун сизларга Раббингиздан (келмиш) эслатма ўзларингиздан (бўлмиш) бир киши зиммасида келганидан ажабландингизми?!»\n\n64. Шунда уни ёлғончига чиқардилар. Бас, (Биз) уни ва у билан бирга (имон келтирган)ларни кема ичида (сақлаб, тўфондан) қутқардик ва оятларимизни ёлғонга чиқарганларни (сувга) ғарқ қилдик. Улар (қалби) кўр кишилар эди.\n\n65. Од (қавми)га уларнинг биродари Ҳудни (элчи қилиб юбордик). (У) деди: «Эй, қавмим! Аллоҳга сиғинингиз! Сизларга Ундан ўзга илоҳ йўқдир. (Аллоҳдан) қўрқмайсизларми?!»\n\n66. Қавмининг кофир бўлган зодагонлари айтдилар: «Биз сени нодонликда (эканингни) кўраяпмиз. Биз сени ёлғончиларданмикан, деб гумон қиляпмиз».\n\n67. (У) айтди: «Эй, қавмим! Менда нодонлик йўқ. Лекин, мен оламлар Раббидан (юборилган) элчидирман.\n\n68. Сизларга Раббимнинг топшириқларини етказурман ва мен сизларга ишончли насиҳатгўйман.\n\n69. Сизларни огоҳлантириш учун ўзларингиздан (бўлмиш) бир киши зиммасида сизларга Раббингиздан эслатма келганидан ажабланяпсизми?! Аллоҳ сизларни Нуҳ қавмидан кейин халифа қилиб қўйган ва сизларни жисмонан зиёда қилганини эслангиз!* Бас, Аллоҳнинг неъматларини эслангиз, токи сизларга толе ёр бўлсин!»\n\nИзоҳ: Баъзи тафсир китобларида, уларнинг энг паст бўйлиси олтмиш газли бўлган, дейилади.\n\n70. Айтдилар: «Фақат ягона Аллоҳга сиғинишимиз ва ота-боболаримиз сиғиниб келган нарса (бут- санамлар)ни тарк этишимизга (даъват қилиш учун) бизнинг ҳузуримизга келдингми? Агар ростгўйлардан бўлсанг, бизга (ўша) ваъда қилган (ва қўрқитган) нарсангни келтир!»\n\n71. (Ҳуд) айтди: «Сизларнинг устингизга Раббингиз (томони)дан азоб ва ғазаб ёғилиб бўлган. Сизлар ва ота-боболарингиз номларини атаб (сиғиниб) юрган, Аллоҳ уларга бирор ҳужжат (ҳукм) туширмаган (бут- санамлар) тўғрисида мен билан баҳслашмоқчимисизлар?! (Азоб келишини) кутинглар! Мен ҳам сизлар билан бирга кутувчилардандирман».\n\n72. Уни (Ҳудни) ва у билан бирга бўлган (мўмин)ларни Биздан бўлмиш раҳмат билан (азобдан) халос этдик ва оятларимизни ёлғонга чиқарганларни эса қириб ташладик. (Улар) мўмин бўлмадилар.\n\n73. Самуд қавмига биродарлари Солиҳни (пайғамбар этиб юбордик). (У) деди: «Эй, қавмим! Аллоҳга сиғининг! Ундан ўзга илоҳ йўқдир. Раббингиздан сизларга ҳужжат келди. Ушбу - Аллоҳнинг мўъжиза тарзидаги туяси. Уни (ўз ҳолига) қўйинглар - Аллоҳнинг ерида ўтласин! Унга ёмонлик (нияти) билан тега кўрмангизлар! Акс ҳолда, сизларни аламли азоб тутгай».\n\nИзоҳ: Солиҳ (а. с.) туялари ҳақидаги қисса «Ваш-шамси» сурасида ҳам баён қилинган.\n\n74. Сизларни (Аллоҳ) Од (қавми)дан кейинги халифа (авлод) қилгани ва сизларга ернинг текисликларида қасрлар (қуриб) олишингиз, тоғларидан ўйиб уйлар ясаб олишингиз учун сизларга Ер (юзи)дан жой берганини эслангизлар! Бас, Аллоҳнинг неъматларини эслангизлар ва Ер (юзи)да бузғунчилик қилиб юрмангизлар!\n\n75. Қавмининг мутакаббир зодагонлари уларнинг имон келтирган бечораҳол кишиларига: «Солиҳни Раббидан (юборилган) элчи деб биласизларми?» - дедилар. (Улар) айтдилар: «Биз у орқали юборилган нарса (ваҳий)га ишонувчилармиз».\n\n76. Кибрга берилганлар эса: «Биз сизлар имон келтирган нарса (дин)га куфр келтирамиз», - дедилар.\n\n77. (Шундай деб) туяни сўйиб юбордилар ва Парвардигорларининг амридан бош тортдилар ҳамда айтдилар: «Эй, Солиҳ! Агар юборилган элчилардан бўлсанг, бизга ваъда қилган нарсанг (азоб)ни келтир!»\n\n78. Бас, уларни мудҳиш зилзила тутди ва ўз юртларида (ўтирганларича) гум бўлдилар.\n\n79. (Солиҳ) улардан безиб деди: «Эй, қавмим! Мен сизларга Раббимнинг топшириғини етказдим, сизларга насиҳат қилдим, лекин (сизлар) насиҳатгўйларни ёқтирмайсизлар».\n\n80. Лутни ҳам (элчи қилиб юбордик). Ўз қавмига айтди: «Шундай (ёмон) фаҳш ишни қиласизларми? Сизлардан олдин бутун оламда ҳеч ким уни қилмаган эди.\n\n81. Сизлар хотинлар қолиб, шаҳватни (қондириш учун) эркакларга «келасиз». Ҳа, сизлар исрофгар қавмдирсизлар. «\n\n82. Қавмининг жавоби: «Уларни (Лут ва мўминларни) шаҳрингиздан чиқариб юборингизлар, зеро, улар ўта покланувчи одамлардир», - деган сўзлари бўлди, холос!\n\n83. Уни ва хотинидан бошқа аҳли (оиласи)ни қутқариб қолдик. У (нинг хотини азобда) қолувчилардан бўлди.\n\n84. Улар устига (азобни) ёмғирдек ёғдирдик. Бас, жиноятчилар оқибати қандай бўлганига боқинг!\n\nИзоҳ: Яъни юрганлар устига тош ёғдирилди, ўтирганларни эса ер ютди.\n\n85. Мадян (қабиласи)га биродарлари Шуайбни (элчи қилиб юбордик). У айтди: «Эй, қавмим! Аллоҳга сиғинингиз! Ундан ўзга илоҳ йўқдир. Сизларга Раббингиздан ҳужжат келди. Бас, ўлчов ва тарозини тўла- тўкис ўлчангизлар, одамларнинг нарсаларини уриб қолмангиз ва яроқли қилиб қўйилгандан сўнг Ер (юзи)да бузғунчилик қилмангиз! Агар (чин) мўмин бўлсангиз, ана шу сизлар учун яхшидир.\n\n86. (Одамларни) қўрқитиш, Аллоҳга имон келтирганларни Унинг йўлидан тўсиш ва уни қинғир қилиш мақсадида ҳар кўчада ўтирмангиз! Озчилик эканингизда, (Унинг) кўпайтирганини эслангиз ва бузғунчиларнинг оқибати қандай бўлганига (бир) боқингиз!\n\n87. Агар сизлардан бир тоифа менга юборилган нарса (ваҳий)га имон келтириб, бошқа бир тоифа имон келтирмаган бўлса, ўртамизда Аллоҳ ҳукм қилгунга қадар сабр қилингиз! У ҳукм қилувчиларнинг яхшисидир».\n\n88. Унинг (Шуайбнинг) қавмидан кибрга берилган зодагонлари айтишди: «Эй, Шуайб! Қасамки, сени ва сен билан бирга имон келтирганларни шаҳримиздан чиқариб юборамиз ёки динимизга қайтасизлар!» У деди: «Динингизни ёқтирмасак ҳамми?\n\n89. Динингиздан бизни Аллоҳ қутқаргандан кейин яна унга қайтадиган бўлсак, Аллоҳга ёлғон тўқиган бўламиз-ку? Илло, Раббимиз - Аллоҳ хоҳлагани бўлур. Раббимиз ҳар нарсага илми кенгдир. Аллоҳгагина таваккул қилдик. Эй, Раббимиз! Биз билан қавмимиз ўртасида ҳақиқий ажримлик ато эт! Сен ажрим қилувчиларнинг яхшисидирсан».\n\n90. Қавмининг кофир бўлган зодагонлари: «Қасамки, агар Шуайбга эргашсангизлар, демак, сизлар зиён кўрувчи экансизлар»- дедилар.\n\n91. Бас, уларни мудҳиш зилзила тутди. Натижада ўз жойларида ўтирганларича ер билан яксон бўлдилар.\n\n92. Шуайбни ёлғончига чиқарганлар гўё у ерда (олдин) яшамагандек бўлдилар. Шуайбни ёлғончига чиқарганлар, ана ўшалар зиён кўрувчи бўлдилар.\n\n93. (Шуайб) улардан безди ва деди: «Эй, қавмим! Сизларга (мен) Раббимнинг топшириқларини етказдим ва сизларга насиҳат қилдим. Бас, энди кофирлар қавмига қандай ҳам қилиб ҳамдард бўлайин?!»\n\n94. Бирор юртга пайғамбар юборган бўлсак, албатта, унинг аҳолиси тазарру қилар деб, (уларни) қашшоқлик ва касаллик (каби мусибатлар)га тутганмиз.\n\n95. Сўнгра (мазкур) ёмонлик ўрнига яхшиликни алмаштирган эдик, мўл-кўл бўлиб кетишди ва: «Ота- боболаримизга (ҳам шу каби) қашшоқлик ва касаллик (каби мусибатлар) етишиб турар (ва даф бўлиб кетар) эди», - дедилар. Шундан сўнг бехос уларни ўзлари сезмаган ҳолда (азобга) тутдик.\n\n96. Агарда у юртларнинг аҳолиси имон келтирган ва тақво қилганларида эди, улар устига осмонлар ва Ердан баракотлар (эшиклари)ни очиб юборган бўлур эдик. Лекин, (улар пайғамбарларни) ёлғончига чиқардилар. Натижада қилмишлари сабабли уларни (азобга) тутдик.\n\n97. У юртларнинг аҳолиси тунда ухлаётганларида, улар узра азобимиз келиб қолишидан хотиржаммилар?!\n\n98. Ёки у юртларнинг аҳолиси чошгоҳ пайтида ўйнаб турганларида, улар узра азобимиз келиб қолишидан хотиржаммилар?!\n\n99. Аллоҳнинг «макри»дан (ҳам) хотиржаммилар?! Аллоҳнинг «макри» (азоби)дан фақат зиён кўрувчилар қавмигина «хотиржам» бўлурлар.\n\n100. Ерни олдинги аҳолисидан кейин мерос қилиб олувчиларни, хоҳлаcак гуноҳлари сабабли уларга (бало) етказган бўлишимиз тўғри йўлга солмадими?! Уларнинг дилларини муҳрлаб қўямиз. Натижада улар (ҳақ гапни) эшитмайдилар.\n\n101. Ана ўша қишлоқлар. Уларнинг хабарлари қиссасини Сизга айтмоқдамиз. Уларга пайғамбарлари очиқ ҳужжатларни келтирган эдилар. (Лекин) олдиндан уларни ёлғончига чиқарганлари сабабли имон келтирмадилар. Аллоҳ кофирларнинг дилларини ана шундай муҳрлаб қўяди.\n\n102. Уларнинг кўпларида аҳд (вафодорлик)ни топмадик. Кўпларини фосиқ эканликларини топдик (билдик).\n\n103. Сўнгра улардан кейин Мусони мўъжизалар билан Фиръавн ва унинг зодагонларига (элчи қилиб) юбордик. Уларга зулм қилдилар. Бузғунчиларнинг оқибати қандай бўлганини кўринг!\n\n104. Мусо айтди: «Эй, Фиръавн! Мен оламлар Раббидан (юборилган) элчидирман.\n\n105. Аллоҳ номидан фақатгина ҳақ (гап)ни гапиришга ҳақлидирман. Сизларга Раббингиздан ҳужжат келтирдим. (Эй, Фиръавн!) Исроил авлодини мен билан бирга (муқаддас юртлари - Шомга) жўнатгин!»\n\n106. (Фиръавн): «Агар ростгўйлардан бўлиб мўъжиза келтирган бўлсанг, уни келтир (кўрсат)!» - деди.\n\n107. Бас, (Мусо) асосини ташлаган эди, бехос у аниқ (чин) аждаҳога айланди.\n\n108. Қўлини (қўйнидан) чиқарган эди, бирдан у қараб турганларга оппоқ (нурли) кўринди.\n\n109. Фиръавн қавмининг зодагонлари: «Бу жуда билимдон сеҳргар», - дедилар.\n\n110. (Фиръавн): «Сизларни ўз ерларингиздан чиқармоқчи, нима буюрасизлар?» - деди.\n\n111. Айтдилар: «Уни ва акаси (Ҳорун)ни қўятур, Мадоин (шаҳри)га йиғиб келувчиларни юбор!\n\n112. (Улар) сенга барча билимдон сеҳргарларни олиб келсинлар!»\n\n113. Фиръавн ҳузурига сеҳргарлар келиб: «Агар биз ғолиб бўлсак, бизга мукофот борми?» - дедилар.\n\n114. «Албатта! - деди (у): - Сизлар (менга) яқинлардан бўлурсизлар».\n\n115. Айтдилар: «Эй, Мусо! (қўлингдаги асони биринчи сен) ташлайсанми ёки биз (қўлимиздагиларни) ташлагувчи бўлайликми?»\n\n116. (Мусо): «Ташланглар!» - деди. Бас, ташлаган эдилар, одамларнинг кўзларини сеҳрлаб қўйдилар ва уларни чўчитиб юбордилар - улкан сеҳр келтирдилар.\n\n117. Мусога: «Асоингни ташла!» - деб ваҳий қилдик. Бирдан у (аждоҳога айланган асо) уларнинг сохта (илон)ларини комига торта бошлади (ютабошлади).\n\n118. Бас, ҳақиқат воқе бўлди, уларнинг қилган ишлари эса ботил (барбод) бўлди.\n\n119. Шундай қилиб, (сеҳргарлар) енгилдилар ва забун ҳолатда қайтиб кетдилар.\n\n120. Сеҳргарлар сажда қилган ҳолда (ерга) ташландилар.\n\n121. (Сўнг) айтдилар: «(Биз) оламларнинг Раббига,\n\n122. (Яъни) Мусо ва Ҳоруннинг Раббига имон келтирдик».\n\n123. Фиръавн деди: «Мен сизларга рухсат беришимдан олдин имон келтирдингизми?! Албатта, бу (ишингиз) шаҳардан унинг аҳолисини чиқариб юбориш учун қилган макрингиздир. Биласизлар ҳали!\n\n124. Қасамки, (бир) қўлларингиз ва (бир) оёқларингизни тескаричасига кесдириб ташлайман, сўнгра ҳаммаларингизни (дорга) осиб юбораман!»\n\nИзоҳ: Яъни ўнг қўл билан чапоёқ ёки чап қўл билан ўнг оёқ. Шу тарзда кесилганда одам роса тўнтоқ бўлиб қолишини билган.\n\n125. (Улар) дедилар: «Биз (ўлсак), албатта, Раббимиз (ҳузури)га қайтувчимиз.\n\n126. Сен фақатгина Раббимиз оятлари келганда, уларга имон келтирганимиз учунгина биздан ўч олмоқчисан. Эй, Раббимиз! Устимизга сабр (ёмғирини) ёғдир ва бизни мусулмонлик ҳолимизда вафот этдир!»\n\n127. Фиръавн қавмининг зодагонлари айтдилар: «(Эй, Фиръавн), Мусо ва (унинг) қавмини Ер (юзи)да бузғунчилик қилишига ҳамда сени ва илоҳларингни (тан олмай) тарк этишига қўйиб берасанми?» (Фиръавн) деди: «Уларнинг ўғилларини (қатли ом қилиб) қириб ташлаб, хотинларини тирик қолдирамиз ва биз улар устидан ғолибдирмиз!»\n\n128. Мусо (ўз) қавмига деди: «Аллоҳдан мадад сўрангиз ва сабрли бўлингиз! Ер Аллоҳникидир! Уни (Ўзи) хоҳлаган бандаларига мерос қилиб берур. Оқибат (яхшиликлари) эса тақводорларга (тегишли)дир».\n\n129. (Улар Мусога) дедилар: «(Сен) бизга келмасингдан олдин ҳам, келганингдан кейин ҳам озорландик». (Мусо) деди: «Раббингиз душманингизни ҳалок этиб, сизларни (Мисрдек) ерга ўринбосар қилажак ва қандай иш қилишингизни кўражак».\n\nИзоҳ: Келмасингдан олдин, яъни, туғилмасингдан олдин. Чунки ўша йили туғилган барча ўғил чақалоқлар Фиръавн амри билан қатл этилган эди.\n\n130. Фиръавн қавмини зора эслатма олсалар, деб (қаҳатчилик) йилларига ва меваларнинг тақчиллигига дучор этдик.\n\n131. Бас, уларга яхшилик келганда: «Бу бизга хос», - дейдилар. Агар уларга бирор нохушлик етса, Мусо ва у билан бирга (имон келтирган) кишилардан шумланадилар. Огоҳ бўлингки, уларнинг (яхши-ёмон) амал(лар)и Аллоҳнинг ҳузуридадир. Лекин, (буни) аксариятлари билмайдилар.\n\n132. (Улар Мусога) айтдилар: «Бизни сеҳрлаш учун ҳар қандай мўъжиза келтирсанг ҳам, биз сенга имон келтирувчи эмасмиз».\n\n133. Шундан кейин улар устига тўфон, чигиртка, бит, бақалар ва қон (балолари)ни аниқ мўъжизалар сифатида юбордик. (Шундан) сўнг (ҳам улар) кибр қилдилар ва (ўзлари олдиндан) жиноятчилар қавми эдилар.\n\n134. Улар устига азоб тушганда дедилар: «Эй, Мусо! Раббинга сендаги берган аҳди (ҳаққи) билан биз учун дуо қил! Қасамки, агар бизлардан (шу) азобни кўтарсанг, албатта, сенга имон келтирамиз ва сен билан бирга Исроил авлодини (ўз юртларига) жўнатамиз!»\n\n135. Улардан ўзлари етиб бораётган (маълум) муддатгача азобни кўтарганимизда эса, ногоҳ улар (яна аҳдни) бузаяптилар.\n\n136. Бас, (Биз) улардан «ўч» олдик - оятларимизни ёлғонга чиқарганлари ва улардан ғафлатда бўлганлари сабабли уларни денгизга ғарқ қилдик.\n\n137. (Биз) баракотли қилиб қўйган Ернинг мағриб ва машриқларига заифлаштирилаётган қавм (Мусо қавми)ни меросхўр қилиб қўйдик. Сабр қилганлари сабабли Исроил авлодига Раббингизнинг чиройли сўзлари (берган ваъдаси) ўз адосини топди. Фиръавн ва (унинг) қавми қурган (бино)лари ҳамда кўтарган (қасру бурж)ларини вайрон қилдик.\n\nИзоҳ: Чиройли сўз ёки берилган ваъда Аъроф сурасининг 129-ояти ёки Нур сурасининг 55-оятида Аллоҳнинг душманни ҳалок этиб уларни ерга ўринбосар қилиш тўғрисида айтган сўзи.\n\n138. Исроил авлодини денгиздан ўтказганимизда, ўз санамларига сиғинаётган бир қавм устидан чиқиб қолдилар-да, айтдилар: «Эй, Мусо! Уларнинг илоҳлари каби бизга ҳам илоҳ ясаб бер!» (Мусо): «Сизлар жоҳил қавм экансизлар.\n\n139. Зеро, уларнинг (сиғиниб) турган нарсалари барбод бўлувчи ва қилаётган ишлари ботил (беҳуда иш)дир».\n\n140. (Мусо яна) деди: «Сизлар учун оламлар узра сизларни афзал қилиб қўйган Аллоҳдан ўзга илоҳ қидирайинми?!»\n\n141. Ўғилларингизни ўлдириб, аёлларингизни қолдириш билан сизларни қаттиқ қийноққа солган Фиръавн аҳли (лашкари)дан халос этганимизни эслангиз! Сизларнинг бу (воқеа)ларингизда улкан синов бордир.\n\n142. Мусо билан ўттиз кеча ваъдалашдик. Сўнгра уни яна ўн (кеча) билан тўлдирдик. Шундай қилиб, Раббининг қирқ кеча дея белгилаган вақти камолига етди. Мусо (кета туриб) ўз биродари Ҳорунга: «Қавмимда (сен қолиб) менинг ўринбосарим бўлгин, (хатоларини) ислоҳ эт ва бузғунчилар йўлига эргашмагин!» - деди.\n\n143. Мусо Биз белгилаган вақтда (Тур тоғига) келгач, у билан Рабби бевосита гаплашди*. Мусо: «Раббим! (Ўзингни) менга кўрсатгин, Сенга бир назар қилай!» - деди. (Аллоҳ): «Мени кўра олмайсан*. Лекин (ана у) тоққа (бир) боқ! Агар Мен унга бир жилва қилганимда (тоқат қилиб) ўз ўрнида тура олса, сен ҳам мени кўрасан», - деди. Рабби тоққа тажаллий (кичик бир кўриниш) қилган эди, уни майдалаб ташлади. Мусо (ҳам таъсирланиб) беҳуш ҳолда йиқилди. Ҳушига келгач, деди: «Сенга тасбеҳ айтурман, Сенга тавба қилдим ва мен мўминларнинг биринчиси (пешвоси)дурман».\n\nИзоҳ: Бу сўзлашув инсонларнинг ўзаро суҳбатларига таққосланмайди, балки Аллоҳнинг зоти ва сифатларига хос равишда гаплашилган. Изоҳ(а): Яъни бу дунёдаги фоний кўзларинг билан Мени кўраолмайсан, балки жаннатда боқий кўзларинг билан кўрурсан.\n\n144. «Эй, Мусо! Мен сени одамлар узра рисолаларим (Таврот битиклари) ва гаплашганим билан мумтоз (танланган, хос) этдим. Бас, сенга берганимни (қабул этиб) ол ва шукр қилувчилардан бўлгин!» - деди (Аллоҳ).\n\n145. Унинг учун лавҳларда (Таврот саҳифаларида) насиҳат ва ҳар нарсанинг тафсилоти сифатида ҳар нарсадан битиб қўйдик. Бас, (Эй, Мусо!) Уларни қувват (жиддийлик) билан олгин ва қавмингга уларнинг яхши (битилган аҳком)ларини тутиш (татбиқ этиш)ларига буюргин! Сизларга фосиқлар диёри (қандай ҳалокатга юз тутгани)ни кўрсатажакман.\n\n146. Ер (юзи)да ноҳақлик билан кибрланиб юрувчилар (онги)ни оятларимиз (идроки)дан четлатиб қўяжакмиз. (Улар) ҳар қандай мўъжизани кўрсалар ҳам унга имон келтирмайдилар. Агар тўғри йўлни кўрсалар, уни (ўзларига) йўл қилиб олмайдилар. Мабодо нотўғри йўлни кўриб қолсалар, уни (ўзларига) йўл қилиб оладилар. Бу(нинг сабаби) оятларимизни ёлғонга чиқаришлари ва улардан ғофил бўлганларидир.\n\n147. Оятларимизни ва охират мулоқотини ёлғонга чиқарганларнинг (қилган савобли) амаллари барбод бўлур. Фақат қилмишларига (ярашагина) жазоланурлар.\n\n148. Мусо қавми ундан (Тур тоғига кетгандан) сўнг ўзларининг безакларидан бир маърайдиган бузоқ жасадини (маъбуда қилиб) олдилар. Унинг улар билан гаплашмаслигини, уларни бирор йўлга бошламаслигини кўрмаганмидилар?! Уни (илоҳ сифатида) тутдилар. (Улар олдиндан) золим эдилар.\n\n149. Қўлларидан («тарвузлари») тушиб (пушаймон бўлиб), ўзларининг адашганликларини кўрганларида, айтдилар: «Қасамки, агар Раббимиз бизга раҳм қилмаса ва (гуноҳимизни) кечирмаса, албатта, зиён кўрувчилардан бўлишимиз аниқдир».\n\n150. Мусо ўз қавми сари (Тур тоғидан) қайтар экан, (қавмининг қилмишларидан) ғазабланган ва таассуфланган ҳолда: «Менга ортимдан қандай ҳам ёмон ўринбосар бўлдингиз-а?! Раббингиз амри (келмай туриб) шошқалоқлик қилдингизми?» - деб (қўлларидаги) лавҳларни ташлаб, акасининг боши (сочи)дан тутиб ўзига тортди. (Акаси Ҳорун) деди: «Эй, онамнинг ўғли! Бу қавм мени заиф билиб, ўлдиришларига сал қолди. Энди, сен (ҳам) мени душманларга кулги қилмагин ва мени золимлар (сафи)га қўшмагин!»\n\n151. (Мусо) деди: «Эй, Раббим! Мени ва биродаримни мағфират қилиб, бизни раҳматингга киритгайсан. Сен раҳмлиларнинг раҳмлироғидирсан!»\n\n152. Албатта, бузоқни илоҳ қилиб олганларга Парвардигорлари (тарафи)дан ғазаб ва дунё ҳаётида хорлик етгусидир. (Ёлғон ва бўҳтон) тўқувчиларни шу тарзда жазолагаймиз.\n\n153. Гуноҳларни қилиб, сўнгра улардан кейин тавба қилган ва имон келтирган кишилар учун, шулардан кейин (ҳам) Раббингиз кечиримли ва раҳмлидир.\n\n154. Мусонинг ғазаби сўнгач, лавҳларни (ердан) олди. Ундаги битикда Парвардигорларидан қўрқадиганлар учун ҳидоят ва раҳмат бор эди.\n\nИзоҳ: Бу оят тафсирида қарама-қарши фикрлар баён этилган. Масалан, бир муфассир Мусо Лавҳларни ташлаб юборганида, улар синиб кетган эди, десалар, бошқаси улар синмаган эди, дейдилар. Яна бошқа бир муфассир лавҳлар синган эди, лекин Мусо уларни йиғиб туриб, янги нусха кўчириб олган эдилар, деб таъкидлайдилар.\n\n155. Мусо белгилаган вақтимиз (ва жойимизга келиш) учун қавмидан етмиш кишини танлади. Уларни қаттиқ зилзила тутган пайтда (Мусо) деди: «Эй, Раббим! Хоҳласанг уларни ҳам, мени ҳам олдинроқ ҳалок қилган бўлур эдинг. Ичимиздаги нодонларнинг қилмишлари учун бизларни ҳалок қиласанми?! Бу фақат бир синовингдирки, у орқали хоҳлаган кишингни адаштирасан ва хоҳлаган кишингни ҳидоят қиласан. Ўзинг эгамизсан. Бас, бизларни мағфират эт (кечир) ва бизларга раҳм қил. Сен кечирувчиларнинг (энг) яхшисидирсан.\n\n156. Бизларга бу дунёда ҳам, охиратда ҳам яхшиликни ёзгин. Биз Сенга қайтдик». (Аллоҳ) деди: «Азобимни хоҳлаган кишимга етказурман. (Аммо) раҳматим ҳамма нарсадан кенгдир. Уни тақвода бўлувчилар, закот берувчилар ва оятларимизга имон келтирувчиларга ёзажакман.\n\nИзоҳ: Яъни бу дунёда бизга тоатибодат қилишни муваффақ айла. Охиратда эса, бизларни жаннатга дохил эт.\n\n157. Улар омий (саводсиз) элчи - исми ўзларидаги Таврот ва Инжилда ёзилган пайғамбарга эргашадилар. У (пайғамбар) уларни яхшиликка буюради, ёмонликдан қайтаради ва пок нарсаларни ҳалол қилиб, нопок нарсаларни уларга ҳаром қилади ҳамда уларнинг юкларини ва устиларидаги кишан (қийинчилик)ларини олиб ташлайди. Бас, унга имон келтирган, уни улуғлаган, унга ёрдам берган ва у билан бирга нозил қилинган нур (Қуръон)га эргашганлар, айнан ўшалар толеи ёр кишилардир».\n\n158. Айтинг (эй, Муҳаммад!): «Эй, одамлар! Мен сизларнинг барчангизга (юборилган) Аллоҳнинг расули (элчиси)дирман. У (Аллоҳ) осмонлар ва Ернинг ҳукмронлиги Ўз қўлида бўлган зотдирки, ундан ўзга (ҳеч бир) илоҳ йўқ. (У) тирилтиради ва ўлдиради. Бас, Аллоҳга ва Унинг расули - Аллоҳга ва Унинг калималари (илоҳий китоблари)га ишонадиган уммий пайғамбарга (Муҳаммадга) имон келтирингиз ва унга эргашингиз, токи ҳидоят топгайсизлар!»\n\n159. Мусо қавми ичида шундай уммат (гуруҳ) ҳам борки, (улар одамларни) ҳақ (сўз) билан ҳидоятга бошлайдилар ва у (ҳақ) билан (ҳукмларда) одиллик қиладилар.\n\n160. Уларни ўн икки уруғ-уммат қилиб бўлиб ташладик* ва Мусодан қавми сув талаб қилганда, унга: «Асойинг билан тошни ургин!» - деб ваҳий қилган эдик, (ургач) ундан (тошдан) ўн икки чашма отилиб чиқди. Ҳар бир (уруғга тегишли) одамлар ўз сув ичадиган жойини билиб олдилар. Улар узра булутларни соябон қилдик ва устиларидан ширинлик ва беданалар ёғдириб: «Сизларга ризқ қилиб берган нарсаларимизнинг покларидан енглар» (дедик). Улар (итоатсизликлари билан) Бизга зулм қилмадилар, балки ўзларига зулм қиладиган бўлдилар.\n\nИзоҳ: Яъни Яъқуб (а. с.) нинг ўн икки ўғлидан ўн икки қабила пайдо бўлган. Оятнинг давоми Бақара сурасида ҳам такрор келган.\n\n161. Уларга: «Шу шаҳар (Байтул-Мақдис)да истиқомат қилингиз ва ундаги хоҳлаган жойингиздан озиқланингиз ҳамда «кечир» деб, сажда қилган ҳолингизда дарвозадан кирингиз, шунда сизларнинг хато (гуноҳ)ларингизни кечирамиз. Эзгу амал қилувчиларга (савобимизни) зиёда қилурмиз», - дейилганини (эсланг).\n\n162. Бас, улардан золим бўлганлари уларга айтилган сўзни бошқа сўзга алмаштирдилар. Натижада зулм қилганлари сабабли уларга осмондан азоб юбордик.\n\n163. Улардан денгиз бўйида жойлашган қишлоқ (аҳли) ҳақида сўранг! Қайсики, шанбалик (байрами) қилган (овламаган) кунларида балиқлари улар сари сув бетида оқиб келар, шанбалик қилмаган кунида эса (балиқлари) улар сари келмас эди. Ана шу шанбаликда (улар) ҳаддан ошар эдилар. Шу тарзда уларни бузғунчиликлари билан синаймиз.\n\nИзоҳ: Шанба куни воқеасининг қисқача мазмуни шундан иборатки, Довуд (а. с.) замонларида Айла ёки Мадян шаҳрининг яҳудий халқи учун улуғ саналмиш шанба куни балиқ овлаш Аллоҳ тарафидан синов мақсадида ман этилган эди. Улар қарашса, балиқлар ов қилинадиган қирғоққа шанба куни кўп, бошқа кунлар оз келармиш. Турли ҳийлаларни ўйлаб топишга киришадилар. Шайтон уларга шанба куни овламаслик, лекин бир томондан ҳовуз ковлаб, оқиб келган балиқларга шанба куни қўл текизмай ҳовузга киритиб, якшанба куни йиғиб олишни ўргатади. Натижада улар Аллоҳнинг лаънатига қолиб, маймунга айланиб қоладилар. Ов тақиқлангандан кейин улар уч тоифага бўлиниб олган эдилар. Биринчи тоифа орасидаги мазкур ҳийла билан овни давом эттирувчилар, иккинчиси овдан сақланиб, бошқаларни ҳам ундан қайтарувчилар. Учинчиси ўзлари ҳам овламай, бошқаларни ҳам қайтармайдиганлар. Кейинги оятда иккинчи ва учинчи тоифа ҳақидаги мунозара баён этилган.\n\n164. Улардан бир гуруҳи: «Нима учун Аллоҳ ҳалок этмоқчи бўлган ёки қаттиқ азоб билан қийнамоқчи бўлган қавмга насиҳат қиляпсизлар?» - дейишганда, (насиҳатгўйлар): «Раббингизга («Айтдик, лекин итоат қилишмади», - деб) узр айтишар ва тақво қилишар деган умидда (насиҳат қилдик)», - дедилар.\n\n165. Уларга эслатилган нарсани унутишгач, ёмонликдан қайтарувчиларга нажот бердик ва зулм қилганларни эса бузғунчиликлари сабабли ёмон азобга тутдик.\n\n166. Уларга ман этилган ишдан (қайтмасдан) ўжарлик қилганларида: «Қадрсиз маймунларга айланингиз!» - деб уларга (қарғиш сўзини) айтдик.\n\n167. Раббингиз улар устига то қиёмат кунигача уларни қаттиқ азоб билан қийнайдиган кишиларни юбориб туражагини эълон қилди. Албатта, Раббингиз жазоси шитоб ва албатта, У кечиримли ва раҳмли (ҳам)дир.\n\n168. Уларни (яҳудийларни) Ер юзи бўйлаб турли халқларга бўлиб ташладик. Улар ичида солиҳ (яхши)лари ҳам, ундан берилари ҳам бор. Уларни зора (тўғри йўлга) қайтсалар, деб яхшилик (неъмат)лар ва ёмонлик (мусибат)лар билан синаб кўрдик.\n\n169. Улар ортидан Китоб (Таврот)га меросхўр бир авлод келиб, бу дунё матоҳини оладиган ва «Биз кечириламиз» дейдиган (бўлдилар). Ваҳоланки, уларга унинг баробарида (яна) матоҳ келиб қолса, олаверадилар. Ахир, улардан Аллоҳ шаънига фақат ҳақ (гаплар)ни айтишлари учун Китоб (Таврот) аҳди олинмаганмиди? Ундаги (оят)ларни ўрганган ҳам эдилар-ку! Охират диёри тақво қилувчилар учун (дунё матоҳидан) яхшидир. Бас, (буни) англамайсизларми?!\n\n170. Китоб (Таврот)ни маҳкам тутиб, намозни мукаммал ўқийдиганлар эса, (билиб қўйсинларки,) Биз ислоҳотчилар (аҳли салоҳлар) мукофотини зое қилмагаймиз.\n\nИзоҳ: Яъни Абдуллоҳ ибн Салом каби Тавротни ҳам ўзгартирмаган ва Қуръони каримга ҳам имон келтирганларга икки баробар ажр ато қилурмиз.\n\n171. Эсланг, (Эй, Муҳаммад,) улар устига тоғни соябон янглиғ суриб келтирдик. Улар уни устиларига тушиб кетади, деб ўйладилар. (Шунда Биз айтдик): «Сизларга келтирган нарсамиз (Таврот)ни маҳкам тутингиз ва тақволи бўлишингиз учун ундаги нарса (оятлар)ни ёд этингиз!».\n\n172. Раббингиз Одам ўғилларининг беллари (пушти камарлари)дан зурриётлари (руҳлари)ни олиб, уларни ўзларига гувоҳ қилиб туриб: «Мен Раббингиз эмасманми?» (деди). (Улар): «Йўғэ! (Раббимизсан!) Гувоҳлик бердик», - дедилар. Қиёмат куни: «Биз бундан ғофил (бехабар) эдик»\n\nИзоҳ: Аллоҳнинг руҳлар билан мана шу гаплашувини «Ал-Мийсоқ» дейилади. Мийсоқ-аҳдлашув. Бу аҳдлашувнинг ҳикматларидан бири шуки, қиёмат куни мушриклар: «Биз Аллоҳнинг ягоналигини ва бизнинг ҳам раббимиз эканини билмай, ота-боболаримиз каби мушрик ҳолда ўтибмиз. Уларнинг хатосига бизларни шерик қиласанми?» - дейиши мумкин бўлган даъвосига жавобан Аллоҳ таоло мазкур оят орқали ўша аҳдлашув жараёнини эслатиб қўймоқда.\n\n173. ёки, «Олдиндан ота-боболаримиз мушрик бўлганлар. Биз улардан кейин келган зурриёт эдик. (Ўша) ноҳақ кишиларнинг феъллари сабабли бизни ҳалок қиласанми?» - дейишларини (билганимиз учун шундай қилдик).\n\n174. Шу тарзда оятлар тафсилотини қилурмиз ва шояд (улар ёмон йўлдан) қайтсалар.\n\n175. (Эй, Муҳаммад!) Оятларимизни берганимизда улардан чиқиб кетган (амал қилмаган) одамни шайтон (ўзига) эргаштириб олгани, натижада (у) адашганлардан бўлиб қолгани (ҳақидаги қисса)ни уларга ўқиб беринг!\n\n176. Агар хоҳлаганимизда, уни улар (оятлар) сабабли (мартабасини) кўтарган бўлур эдик. Лекин, у ерга ҳирс қўйди ва (нафс) ҳавосига эргашди. Унинг мисоли гўё бир итдирки, унга ҳамла қилсанг ҳам (тилини осилтириб) ҳансирайди, ўз ҳолига қўйсанг ҳам ҳансирайверади. Бу ўша оятларимизни ёлғонга чиқарган қавм кишиларининг мисолидир. Бу қиссаларни (уларга) айтиб беринг, зора тафаккур қилсалар!\n\n177. Оятларимизни ёлғонга чиқарган қавм кишиларининг мисоли қандай ҳам мудҳишдир?! (Улар) ўзларига зулм қилар эдилар.\n\n178. Кимники Аллоҳ ҳидоят қилган бўлса, бас, ўша (одам) тўғри йўл топувчидир. Кимни адаштирган бўлса, бас, ана ўшалар зиён кўрувчилардир.\n\n179. Жинлар ва инсонларнинг кўпчилигини жаҳаннам учун яратганмиз. Уларда қалблар бор, (лекин) улар билан «англамайдилар». Уларда кўзлар бор, (лекин) улар билан «кўрмайдилар». Уларда қулоқлар бор, (лекин) улар билан «эшитмайдилар». Улар ҳайвонлар кабидирлар. Балки, улар (янада) адашганроқдирлар. Ана ўшалар ғофиллардир.\n\n180. Аллоҳнинг чиройли исмлари бордир. Уни ўша (исм)лар билан атангизлар! Унинг исмларида ҳақдан оғиб кетувчиларни қўяверингизлар. (Улар) қилмишларига (яраша) жазоланурлар.\n\n181. Яратганларимиз ичида ҳақ (йўл)га ҳидоят қиладиган ва у (ҳақ) билан адолат қиладиган уммат (жамоат) ҳам бордир.\n\n182. Оятларимизни ёлғонга чиқарганларни эса, (улар) билмайдиган жиҳатдан «даражали» қилиб (ўз ҳолига вақтинча қўйиб бериб) турамиз.\n\n183. Уларга муҳлат бераман. «Макрим» эса қаттиқдир.\n\n184. Тафаккур қилмайдиларми?! Уларнинг соҳиби (Муҳаммад)да ҳеч қандай мажнунлик йўқ. У фақат аниқ огоҳлантирувчидир.\n\n185. Осмонлар ва Ернинг мулку салтанатига, Аллоҳ яратган ҳар (бир) нарса ва ажал (муддат)лари яқинлашиб қолганига (бир) назар ташламадиларми?! Ундан (Қуръон инкоридан) кейин (яна) қайси гапга ишонар ҳам эдилар?!\n\n186. Кимни Аллоҳ адаштирган бўлса, уни тўғри йўлга солиб қўювчи (одам) йўқдир. У (каби)ларни ўз туғёни (ҳаддан ошган ҳоллари)да гангиб юришларига қўйиб беради.\n\n187. Сиздан (эй, Муҳаммад!) қиёмат ҳақида, унинг қачон қоим бўлишини сўрашади. Айтинг: «Унинг илми Раббим ҳузуридадир. Унинг вақти (келгани)да уни Ўзи билдиради. (Қиёмат) осмонлар ва Ерга оғирлик (тушкунлик) қилур. Сизларга (у) тўсатдан келиб қолур». Сиздан гўё у ҳақда вакил (хабардор бўлганингиз)дек сўрашади. Айтинг: «Унинг илми (аниқ маълумоти) Аллоҳ ҳузуридадир. Лекин одамларнинг аксарияти (буни) билмайдилар».\n\n188. Айтинг: «Аллоҳ хоҳлаганидан ташқари ўзим учун (бирор) фойда ва зарар (келтириш)га эга эмасман. Агар ғайб (илми)ни билсам эди, хайрли ишларни кўп қилган бўлур эдим ва менга ёмонлик (ҳам) етмаган бўлур эди. Мен фақат имон келтирадиган қавм учун огоҳлантирувчи ва хушхабар берувчидирман».\n\n189. У (Аллоҳ) сизларни бир жондан яратиб, ундан унинг жуфтини унга (уйланиб) таскин топиши учун пайдо қилган зотдир. Унга яқинлик қилгач, у (Ҳавво) енгил ҳомилали бўлди ва у билан (бир муддат) юрди. (Юки) оғирлашганда, ҳар иккиси (Одам ва Ҳавво) Раббилари (бўлмиш) Аллоҳга дуо қилиб: «Агар бизга солиҳ (фарзанд) берсанг, албатта, шукр қилувчилардан бўлажакмиз» (дедилар).\n\n190. Иккисига солиҳ (фарзанд) ато этгач, иккисига берган нарсасида Унга «шерик»ларни (нисбат) бердилар. Аллоҳ (эса) улар келтирган ширкдан олий (пок)дир.\n\nИзоҳ: Ҳавво онамиз фарзанд кўрганларида, Иблис келиб номини «Абдулҳарс», яъни Деҳқончилик қули, деб қўйишга ундайди. Ҳавво худди шундай қиладилар. Бу оятда бу ишни ширк келтириш деб танқид қилинмоқда. Бошқа тафсирларда бу каби ширкий ном қўйиш Одам Атодан то Муҳаммад (а. с.) давриларигача ҳам давом этиб келган. Масалан, Абду Маноф, Абдул-Уззо, Абдуддор ва ҳоказо. Оятда умумий ҳолда барча нотўғри ном қўювчилар танқид этилмоқда, дейилади.\n\n191. Бирор нарсани яратмайдиган, балки ўзлари яратилувчи бўлган нарсани (Аллоҳга) шерик қиладиларми?!\n\n192. Улар учун (бирор) ёрдам кўрсатишга ярамайдилар ва ўзларига ҳам ёрдам қилмайдилар.\n\n193. Агар уларни ҳидоят сари чорласангиз, сизларга эргашмайдилар. Уларни чорлайсизларми ёки сизлар жим турувчимисизлар - сизлар учун баробардир.\n\nИзоҳ: Гап бут-санамлар ҳақида кетмоқда.\n\n194. Аллоҳни қўйиб сиғинаётган (бут)ларингиз ўзларингга ўхшаш бандалардир. Агар ростгўй бўлсангиз, уларга илтижо қилиб кўрингиз - улар сизларга ижобат қилсин!\n\n195. Уларнинг оёқлари бормики, улар билан юрсалар ё қўллари бормики, улар билан куч кўрсатсалар, ёки кўзлари бормики, улар билан кўрсалар, ёхуд қулоқлари бормики, улар билан эшитсалар?! Айтинг: «Ширк (бут ва санам)ларингизни чақирингиз ва менга муҳлат бермасданоқ менга макр қилингиз!\n\n196. Менинг эгам Китоб нозил қилган Аллоҳдир. У солиҳ кишиларни дўст тутар.\n\n197. Уни қўйиб сиғинаётган нарсаларингиз сизларга ҳам ёрдам кўрсатишга ярамайди, ўзларига ҳам ёрдам бермайди».\n\n198. Уларни (санамларни) ҳидоят сари чорласангиз, эшитмайдилар. Сизга қараб турсаларда, лекин кўрмасликларини кузатасиз.\n\n199. Афвни ихтиёр этинг, яхшиликка буюринг, жоҳиллардан эса юз ўгиринг!\n\n200. Агар сизни шайтоннинг шарри тутса, Аллоҳдан паноҳ тиланг! Албатта, У эшитувчи ва билувчидир.\n\n201. Тақво қилганларга шайтондан (бирор) мусибат етса, (дарҳол Аллоҳни) эслайдилар. Бас, ўшанда улар (ҳақни) кўрувчидирлар.\n\n202. Уларнинг дўстлари йўлдан уришда уларга ёрдам берадилар. (Бу ишда) сустлик қилмайдилар.\n\n203. Уларга оят келтирмасангиз, «Уни ўзинг танлаб (тўқиб) қўяқолмайсанми?!» - дейишади. Айтинг: «Мен фақат Раббимдан менга ваҳий қилинган нарсаларгагина эргашурман. Бу (Қуръон) имон келтирадиган қавм учун Раббингиздан кўрсатмалар, ҳидоят ва раҳмат (манбаи)дир».\n\n204. Қуръон ўғилганда уни тинглангиз ва сукут сақлангиз! Шояд (шунда) раҳм қилингайсизлар!\n\n205. Раббингизни ичингизда тазарру ва қўрқинч билан ҳамда гапирганда овозни кўтармасдан эртаю кеч зикр (ёд) этинг! Ғофиллардан бўлманг!\n\n206. Ҳақиқатан, Раббингиз ҳузуридаги (фаришта)лар Унинг ибодатидан кибр (ибо) қилмайдилар. Унга тасбеҳ айтадилар ва Унга сажда қиладилар.\n\n(Сажда ояти.)"
  },
  {
    "name": "Анфол сураси",
    "text": "АНФОЛ СУРАСИ\n\nАнфол - ўлжалар.\n\nСурада уруш-жанг, ўлжа тақсимоти, имон, эътиқод, тақво, амали солиҳ ва бошқа муҳим масалалар ҳақида илоҳий кўрсатмалар берилган. Унда асосан Бадр жанги воқеалари батафсил баён этилган. Маълумки, Бадр жанги ҳижратнинг иккинчи йили рамазон ойида Мадинага яқин Бадр қишлоғида кечган. Бу жангда мусулмонлар озчилик, кам қуролланган бўлишига қарамасдан, кўпсонли ва пухта қуролланган мушриклар тўдаси устидан ғалаба қозонганлар. Ёв қўшинларидан етмиш киши ҳалок этилиб, яна етмиш киши асир олинган ва катта ўлжа қўлга киритилган. Жангдан кейинги ўлжа тақсимида айрим мусулмонлар ўртасида низо чиққани боис, сурада уларга панд- насиҳатлар қилинади.\n\nМеҳрибон ва раҳмли Аллоҳ номи билан (бошлайман).\n\n1. Сиздан (эй, Муҳаммад,) ўлжалар ҳақида сўрайдилар. Айтинг: «Ўлжалар Аллоҳ ва Пайғамбарникидир. Бас, Аллоҳдан қўрқингиз ва ораларингизни тузатингиз! Агар мўмин бўлсангизлар, Аллоҳ ва (Унинг) расулига итоат этингизлар!\n\nИзоҳ: Бадр жангидан сўнг тушган ўлжалар тақсимида ёш жангчилар билан кекса жангчилар ўртасида бироз келишмовчилик рўй берган. Муҳаммад (а. с.) уларни сулҳга келтириб, ўлжани ҳаммасига баробар тақсим қилганлар.\n\n2. Мўминлар - Аллоҳ (номи) зикр этилганда - диллари қўрқувда бўладиган, оятлари уларга тиловат қилинганда - имонлари зиёда бўладиган, Парвардигорларигагина таваккул қиладиган,\n\n3. намозни мукаммал ўқийдиган ва ризқ қилиб берганимиздан эҳсон қиладиган кишилардир.\n\n4. Айнан ўшалар ҳақиқий мўминлардир. Улар учун Парвардигорлари ҳузурида даражалар ва фаровон ризқ (бордир).\n\n5. (Бу) Раббингиз уйингиздан Сизни ҳақ (йўл) билан чиқаргани кабидир. Мўминлардан бир гуруҳи эса (бу чиқишни) ёқтирмайдиганлардир.\n\n6. Сиз билан ҳақ тўғрисида (у) аён бўлгандан кейин баҳслашмоқдалар. (Бу) гўёки, қараб турган ҳолларида, уларни ўлим сари ҳайдалаётгандекдир.\n\n7. Аллоҳнинг икки тоифадан бири сизларга бўлади, деб ваъда қилганини эсланг. Ваҳоланки, шавкатли бўлмагани сизларга бўлишини хоҳлайсизлар. Аллоҳ (эса) ўз калима (амр)лари билан ҳақни ҳаққа чиқариш ва кофирларни тор-мор қилишни хоҳлайди.\n\nИзоҳ: Икки тоифанинг биринчиси мушриклар карвони, иккинчиси Маккадан мусулмонлар устига бостириб кирган ёв лашкари. Маълумки, Мадинада ҳижратдан кейин Ислом ривож топиб, мусулмонлар қад ростлаб олганларидан кейин мушриклардан қасос олиш фурсати етган эди. Зеро, мусулмонлар Маккада уй-жойларини, ер ва боғларини ташлаб ҳижрат қилиб кетган эдилар. Макка мушриклари уларнинг қолдириб кетган мол-мулк ва бойликларини ўзлаштириб олган эдилар. Шунинг учун ҳам мушриклар савдогарлик йўли билан карвонларда Мадина атрофида ўтиб қолсалар, муҳожир мусулмонлар уларнинг йўлларини тўсиб, ўз мол-мулклари эвазига мушрикларнинг матоҳ ва ашёларини ўлжа қилиб олишга ҳаракат қилар эдилар. Бунга Аллоҳ ҳам, расули ҳам розилик берган эдилар. Бу оятдаги икки тоифанинг бири Шомдан қайтаётган Макка мушриклари эди. Уларни қарши олиш учун Расулуллоҳ бир гуруҳ саҳобалар билан йўлга чиқадилар. Бундан хабар топган Макка мушриклари катта қўшин тўплаб Мадина сари йўл оладилар. Шунда Пайғамбар (а. с.) Аллоҳнинг амри билан карвонни қўйиб, ёв лашкари билан жанг қилишни ихтиёр этадилар. Баъзи саҳобалар эътироз билдириб: «Тайёр карвон ўлжа бўлиб турганда, ёвнинг катта қўшинига бас келиб бўладими?» - деб норозилик билдирганлар. Кўпчилиги эса Пайғамбарга итоат этишни лозим топганлар. Сурада шу каби синовларга баҳо берилади.\n\n8. Жиноятчилар (мушриклар) ёқтирмасалар ҳам (Аллоҳ) ҳақни ҳақ, ноҳақни ноҳақ (эканини исбот) этиш учун (шу ишларни қилади).\n\n9. Раббингизга (ёрдам сўраб) фарёд қилганингизда: «Мен сизларга кетма-кет (келувчи) минг нафар фаришта билан мадад берувчидирман», - деб (дуоингизни) ижобат этганини эсланг!\n\n10. Аллоҳ (бу ёрдамни) фақат (сизларга) хушхабар бўлиши ва дилларингиз таскин топиши учун қилди. Ғалаба фақат Аллоҳ ҳузуридангина (бўлур). Аллоҳ, албатта, қудрат ва ҳикмат соҳибидир.\n\n11. Унинг тарафидан хотиржамлик учун сизларни мудроқ бостиргани, устиларингизга осмондан сув (ёмғир) тушириб, у билан сизларни поклаш, шайтоннинг васвасасини сизлардан даф этиш, дилларингизга (ўзаро) алоқа пайдо қилиш ва у билан қадамларингизни собит (мустаҳкам) қилишни ирода этганини эсланг!\n\n12. Раббингиз фаришталарга ваҳий қилиб: «Мен сизлар билан биргадирман. Бас, имон келтирганларни саботга ундангиз! Куфрга кетганларнинг дилларига қўрқув солиб қўяжакман. Бўйинлар узра урингиз (қатл этингиз) ва уларнинг ҳар бир бармоғига (ҳар тарафлама) зарба берингиз», - деганимни эсланг!\n\n13. Бу шунинг учунки, улар Аллоҳ ва Расулига мухолиф бўлдилар. Кимки Аллоҳ ва Расулига мухолифлик қилса, бас, Аллоҳ жазоси қаттиқ зотдир.\n\n14. Ана шу сизларга! Уни тотиб кўрингиз! Кофирлар учун (эса) дўзах азоби муқаррардир.\n\n15. Эй, имон келтирганлар! Кофир бўлганлар тўдаси билан тўқнашганингизда, улардан ортга қараб чекинмангиз!\n\n16. Кимки ўша куни улардан ортга чекинса - жанг иши билан четлаган ва бирор бўлинмага қўшилишга борганлар бундан мустасно - Аллоҳнинг ғазаби билан (бирга) қайтган бўлиб, жойи жаҳаннам бўлур. Қандай ҳам ёмон оқибат бу?!\n\n17. Уларни сизлар ўлдирмадингиз, балки уларни Аллоҳ ўлдирди. Отганингизда Сиз отмадингиз (эй, Муҳаммад,) балки Аллоҳ отди. Мўминларни Ўзининг яхши синови билан (бир) синаш учун (шундай қилди). Албатта, Аллоҳ эшитувчи ва билувчидир.\n\nИзоҳ: Муҳаммад (а. с.) ёв лашкари билан тўқнаш келганларида, қўлларига бир ҳовуч тупроқ олиб: «Шоҳатил - вужуҳ!» -яъни, юзларинг қурсин! - деб улар томон сочиб юборганлар. Аллоҳнинг амри билан лашкарлар кўзи чанг билан тўлган. Оятда шу илоҳий мададлар эслатилмоқда.\n\n18. Сизларга - шу! Аллоҳ эса кофирлар макрини сусайтирувчидир.\n\nИзоҳ: Бу ерда Макка аҳлига қарата хитоб қилинмоқда.\n\n19. Агар ёрдам сўрасангиз, мана сизларга ёрдам келди. Агар тийилсангиз, унда у сизлар учун яхшидир. Борди-ю (яна) қайтсангиз, (Биз ҳам) қайтамиз. Сизларга тўдангиз бирор фойда бермайди, гарчи кўпчилик бўлса ҳам. Аллоҳ эса, мўминлар билан биргадир.\n\n20. Эй, имон келтирганлар, Аллоҳга ва (Унинг) Расулига итоат этингиз! Ўзларингиз эшитиб туриб, Ундан юз ўгириб кетмангиз!\n\n21. Ўзлари эшитмасаларда, «Эшитдик» дейдиганлардан бўлмангиз!\n\n22. Аллоҳнинг наздида ҳайвонларнинг энг ёмони бу ақлни ишлатмайдиган «кар» ва «соқов»лардир.\n\n23. Агар Аллоҳ уларда яхшилик (бўлиши)ни билса эди, уларни эшитадиган қилиб қўяр эди. Эшитадиган қилганда ҳам (улар) бош тортиб, юз ўгирган бўлар эдилар.\n\n24. Эй, имон келтирганлар! Сизларни тирилтирувчи нарса (илм олиш) учун чорлаганларида, Аллоҳга ва Расулга (лаббай деб) жавоб қилингизлар! Яна билиб қўйингизки, Аллоҳ инсон билан унинг дили (ўртаси)да «парда»ни бўлиб туради ва Унинг (ҳузурига) жам бўлурсизлар.\n\nИзоҳ: Яъни Аллоҳ шу қадар инсонга яқин.\n\n25. Сизлардан фақат золимларгагина хос бўлмаган (балки ҳаммаларингизга оммавий бўладиган) фитна (азоб)дан сақланингиз ва билиб қўйингизки, Аллоҳ жазоси қаттиқ (зот)дир.\n\nИзоҳ: Араб тилида фитна оятдаги синов маъносида ҳам келади. Демак, бойлик ва фарзандларни Аллоҳ таоло бандаларини синаб кўриш учун берар экан. Яъни бойликни хайрли ишларга сарф этиш, фарзандларга тўғри тарбия бериш орқали баркамол авлодни вояга етказиш лозимлиги маълум бўлади.\n\n26. Яна, сизлар Ерда (Маккада) озчилик ва заифлашган ҳолингизда, одамлар (мушриклар) сизларни талон-тарож қилиб кетишларидан қўрқиб турганингизда, сизларга (Мадинадан) жой бериб, ёрдами билан сизларни қувватлагани ва шукр қиларсизлар, деб покиза (неъмат)лар билан ризқлантирганини эслангизлар!\n\n27. Эй, имон келтирганлар! Аллоҳга ва Расулга (буйруқларига) хиёнат қилмангиз ва (бир-бирингиздаги қўйган) омонатларингизга (ҳам) билиб туриб хиёнат қилмангиз!\n\n28. Билиб қўйингизки, албатта, мол-мулкларингиз ва фарзандларингиз фитна (гуноҳ, азоб ва машаққат манбаи)дир. Аллоҳнинг ҳузурида (эса) улкан мукофот (бордир).\n\n29. Эй, имон келтирганлар! Агар Аллоҳдан қўрқсангиз, Сизлар учун (ҳақ билан ноҳақликни) ажрим этувчи (ёрдам)ни берур ва гуноҳларингдан ўтиб, сизларни мағфират қилур. Аллоҳ улкан фазл соҳибидир.\n\n30. Кофир бўлганларнинг Сизни асир олиш ё ўлдириш ёки (юртдан) чиқариб юбориш учун макр қилганларини эсланг! (Улар) макр қиладилар, Аллоҳ (ҳам) «макр» қилади*. Аллоҳ макр қилувчиларнинг яхшисидир.\n\n31. Уларга оятларимиз ўқиб берилса, «Эшитдик, бас! Хоҳласак, (биз ҳам) шунга ўхшаш (оятлар)ни айтар эдик. Бу аввалгиларнинг афсоналаридан бошқа нарса эмас»,- дейишади.\n\n32. Улар: «Эй, Аллоҳ! Агар шу (Қуръон) Сенинг ҳузурингданлиги ҳақ бўлса, (майли) устимизга осмондан тош ёғдир ёки бизга аламли азоб келтир»,- деганларини эсланг!\n\n33. Уларнинг ичида Сиз бўла туриб, Аллоҳ уларни азобловчи эмас. Улар истиғфор айтиб (кечирим сўраб) турган ҳолларида ҳам Аллоҳ уларни азобловчи эмас.\n\n34. Уларга не бўлдики, (мўминларни) Масжиди Ҳаром (зиёрати)дан тўссалар ҳам, уларни Аллоҳ азобламасин, дейдилар?! Улар унинг (Масжиди Ҳаром)нинг эгаси эмаслар. Унинг эгалари фақат тақволи (мўмин) кишилардир. Лекин, уларнинг аксарияти (буни) билмайдилар.\n\n35. Уларнинг Байт (Каъба) олдидаги намозлари фақат ҳуштак ва чапак чалишдан иборат эди*. Бас, (эй, мушриклар, Бадр жанги куни) куфрингиз сабабли азобни тотингиз!\n\nИзоҳ: Яъни Расулуллоҳ Каъбада намоз ўқисалар, улар қироатдан янглиштириш мақсадида ҳуштак ва чапак чалар эдилар.\n\n36. Кофир бўлганлар мол-мулкларини Аллоҳ йўлидан тўсиш учун сарфлайдилар. Бас, уларни сарфлайдилар-у, (лекин) ўзларига (бу) ҳасрат бўлиб, сўнгра мағлубиятга учрайдилар. Кофир бўлганлар жаҳаннамга (ҳайдалиш учун) жам қилинурлар.\n\n37. (Бу) Аллоҳнинг нопокни покдан ажрим этиши ва нопок (кимса-кофир)ларни бир-бирларига қўшиб, қалашган ҳолларида ҳаммасини жаҳаннамга ташлаши учундир. Ана ўшалар зиён кўрувчилардир!\n\n38. Кофир бўлганларга айтинг, агар (куфрдан) тўхтасалар, ўтмиш (гуноҳ)лари кечирилур. Бордию (куфрга) қайтсалар, (унда) олдингиларнинг йўли (ибрат сифатида) ўтган.\n\nИзоҳ: Яъни ўша куфрда ўтганларнинг куни булар бошига ҳам келур.\n\n39. Фитна (ширк) йўқ бўлгунича ва дин бутунлай Аллоҳга бўлгунга қадар улар билан уришингиз! Агар (куфр)дан қайтсалар, албатта, Аллоҳ уларнинг ишларини кўриб турувчидир.\n\nИзоҳ: Дин бутунлай Аллоҳга бўлгунича дейишдан мақсад - ботил динлар ўрнига Ислом дини келгунига қадар демакдир.\n\n40. Бордию (улар) юз ўгирсалар, билиб қўйингизки, Аллоҳ хожангиздир. (У) нақадар яхши хожа ва нақадар яхши мададкордир!\n\n41. Агар Аллоҳга ва ажрим куни* - икки қўшин тўқнашган куни - бандамиз (Муҳаммад)га нозил қилган нарсамиз (оятлар, фаришталар, ғалаба)га имон келтирган бўлсангиз, билиб қўйингизки, ўлжа қилиб олган нарсаларингизнинг бешдан бири Аллоҳга, Расулга, қариндош(лари), етимлар, мискинлар ва мусофирларга (тегишли)дир. Аллоҳ ҳар нарсага қодирдир.\n\nИзоҳ: Ажрим куни - Бадр жангида ҳақ билан ботил ажрим бўлган кун.\n\n42. Қайсики, сизлар (Мадина)га яқинроқ томонда, улар (мушрик)лар узоқроқ томонда, отлиқлар эса сизлардан пастроқда эдилар. Агар (мушриклар билан) ваъдалашганингизда ҳам (барибир) ваъда жойи ва вақтида келиша олмаган бўлур эдингиз. Лекин, Аллоҳ (жанг сабабли) ҳалок бўлганлар ҳам ҳужжат билан ҳалок бўлишлари, тирик қолганлар ҳам ҳужжат билан тирик қолишлари учун бўладиган ишни (тақдир)ни тамомига етказиш мақсадида (ёв билан тасодифан тўқнаштириб қўйди). Албатта, Аллоҳ эшитувчи ва билувчидир.\n\n43. Тушингизда Аллоҳ уларни Сизга озчилик қилиб кўрсатганини эсланг! Агар уларни Сизга кўпчилик қилиб кўрсатганда эди, сизлар сустлашиб қолган ва бу иш (жанг) тўғрисида низолашган бўлур эдингиз. Лекин, Аллоҳ сизларни (бундан) саломат қилди. Албатта, У сийналар (диллар)даги сирларни билувчидир.\n\n44. Бўладиган иш (тақдир)ни тамомига етказиш учун (ёв билан) тўқнашганингизда, кўзингизга уларни озчилик қилиб кўрсатгани ва уларнинг кўзларига сизларни озчилик қилиб кўрсатганини эсланг! (Барча) ишлар Аллоҳга қайтарилур.\n\n45. Эй, имон келтирганлар! Бирор тўдага тўқнаш келсангиз, сабот (ва матонат) билан турингиз ва Аллоҳни кўп ёд этингиз, шояд (шунда) сизга толе ёр бўлса!\n\n46. Аллоҳга ва Расулига итоат қилингиз ва низолашмангиз, акс ҳолда сустлашиб кетурсиз ва бўйингиз (обрўйингиз) кетиб қолур. Сабр қилингиз! Албатта, Аллоҳ сабр қилувчилар билан биргадир.\n\n47. Ўз юртларидан - кибр ва риёкорлик билан чиққан ва Аллоҳнинг йўлидан тўсадиганлар каби бўлмангиз! Аллоҳ уларнинг қилаётган ишларини қамраб (ҳисобга) олувчидир.\n\nИзоҳ: Гап Макка мушриклари устида бораётир.\n\n48. Ўшанда шайтон уларга қилаётган ишларини зийнатли қилиб кўрсатиб: «Бу кун одамлар ичида сизларга ғолиб келадигани йўқ. Мана, мен ёнингиздадирман!» - деди. Икки тўп (лашкарлар) тўқнашганда эса (шайтон) ортига чекиниб: «Мен сизлардан безорман. Мен сизлар кўрмаган нарсани кўраяпман. Мен Аллоҳдан қўрқаман. Аллоҳ жазоси қаттиқ (зот)дир», - деди.\n\nИзоҳ: Шайтоннинг кўрган нарсаси - осмондан тушаётган фаришталар эди. Улар мусулмон лашкарлари ичига кириб, ёв билан урушиб, ғалабага сабаб бўлдилар.\n\n49. Мунофиқлар ва дилларида «иллат» бор кимсалар: «Ана у (мусулмон)ларни (ўз) динлари мағрурлантириб қўйибди», - деб юрганларини эсланг!* Кимки Аллоҳга таваккул этса (У инобатга олади), албатта, Аллоҳ қудратли ва ҳикматли (зот)дир.\n\nИзоҳ: Мусулмонлар озчилик бўлишларига қарамай кўпсонли ёв қўшини билан тўқнашишга қарор қилганларида, баъзи мунофиқ ва дили бузуқлар мазкур таъна сўзларни айтган эдилар.\n\n50. Фаришталар кофир бўлганларнинг юзлари ва кетларига уриб жонларини олаётганларини кўрганингизда эди. (Фаришталар ўша пайтда айтадилар:) «Ёнғин (дўзах) азобини тотингиз!»\n\n51. Бу - ўз қўлларингиз билан қилган қилмишларингиз туфайлидир. Аллоҳ эса бандаларга зулм этувчи эмасдир.\n\n52. (Уларнинг бу ҳоллари) Фиръавн зодагонлари ва улардан олдингиларнинг қилмишлари кабидир. (Улар) Аллоҳнинг оятларини инкор қилишгач, Аллоҳ уларни гуноҳлари сабабли тутган эди. Албатта, Аллоҳ қувватли ва жазоси қаттиқ (зот)дир.\n\n53. Бу (жазоларнинг сабаби) Аллоҳнинг бир қавмга инъом этган неъматини, то улар ўзларидаги нарсани (ёмон ҳолатга) ўзгартирмагунларича, ўзгартирувчи бўлмаганидандир. Шунингдек, яна Аллоҳнинг эшитувчи ва билувчи эканидандир.\n\nИзоҳ: Оятни янада кенгроқ англаш учун «Раъд» сурасининг 11-ояти тажимаси ва изоҳига қаралсин.\n\n54. (Бу) Фиръавн зодагонлари ва улардан олдингиларнинг қилмишлари кабидирки, (улар) Парвардигорларининг оятларини ёлғонга чиқаришгач, гуноҳлари сабабли уларни ҳалок этдик ва Фиръавн зодагонларини (сувга) ғарқ қилдик. Ҳаммаси золим эдилар.\n\n55. Аллоҳнинг наздида жонзотларнинг энг ёмони - бу кофир бўлган кимсалардир. Бас, (шунинг учун ҳам улар асло) имон келтирмайдилар.\n\n56. Уларнинг ичида Сиз билан аҳдлашгандан сўнг, тақвосизлик қилиб, ҳар гал аҳдларини бузаверадиганлари бордир.\n\n57. Бас, агар уларни жангда топсангиз, уларни (ҳалок қилиш) билан ортларидаги (ҳимоячи)ларни тум- тарақай қилинг! Шояд (шунда) улар эслатма олсалар.\n\n58. Агар (бирор) қавм тарафидан (аҳдга) хиёнат (бўлиши)дан қўрқсангиз, уларга (аҳд бекор қилингани тўғрисидаги хабарни) баробар тарзда ташланг! Албатта, Аллоҳ хоинларни яхши кўрмагай.\n\n59. Кофир бўлганлар «ўзиб кетдик» деб ўйламасинлар. Улар (Аллоҳни) сира ожиз қолдира олмайдилар.\n\n60. Улар учун имконингиз борича (ҳарбий) куч ва отлиқ бўлинмаларни тайёрлаб қўйингизлар! Бу билан Аллоҳнинг ва ўзларингизнинг душманингизни ва улардан ўзга сизлар билмайдиган, лекин Аллоҳ биладиган (душман)ларни ҳам қўрқувга солган бўлурсизлар. Аллоҳнинг йўлида нимани сарф қилсангиз, сизларга (унинг савоби) зулм қилинмаган ҳолингизда тўла-тўкис берилур.\n\n61. Агар улар сулҳга мойил бўлсалар, Сиз ҳам унга мойил бўлинг ва Аллоҳга таваккул қилинг! Албатта, У эшитувчи ва билувчидир.\n\n62. Агар (улар) Сизни алдамоқчи бўлсалар, бас, албатта, Сизга Аллоҳ (Ўзи) кифоядир. У Сизни (Ўз) ёрдами ва мўминлар билан қувватлантирган\n\n63. ва уларнинг дилларини (ўзаро) яқинлаштирган зотдир. Агар (Сиз) ердаги (ҳамма) нарсани сарфляганингизда ҳам (уларнинг) дилларини (бир-бирига) боғлай олмаган бўлур эдингиз. Лекин, Аллоҳ уларнинг ўртасини боғлади. Албатта, У қудратли ва ҳикматлидир.\n\n64. Эй, Пайғамбар! Сизга ва Сизга эргашган мўминларга Аллоҳ кифоядир.\n\n65. Эй, Пайғамбар! Мўминларни жангга унданг! Агар сизлардан йигирма нафар сабрли (киши) бўлса, икки юз нафар (душман)ни енгар. Агар сизлардан юз нафар бўлса, мингта кофир бўлганларни енгар. Сабаб - уларнинг англамайдиган қавм эканлигидир.\n\n66. Энди, Аллоҳ сизлардан (юкингизни олиб) енгиллаштирди. Сизларда ожизлик бор эканини билди. Бас, сизлардан юз нафар сабрли (жангчи) бўлса, икки юзта (ёв)ни енгар. Агар сизлардан минг нафар бўлса, Аллоҳнинг изни билан икки минг (ёв)ни енгар. Аллоҳ сабр қилувчилар билан биргадир.\n\n67. Бирор Пайғамбар учун, то ерда (душманларга) зарба бермагунича, асирларга эга бўлиш мумкин эмас. (Сиз - мўминлар) дунё матоҳини истайсизлар. Аллоҳ эса, (сизлар учун) охиратни истайди. Аллоҳ қудратли ва ҳикматли (зот)дир.\n\n68. Агар Аллоҳнинг (тақдирда хатони кечи- риши тўғрисидаги) битиги бўлмаганда, албатта, сизларга олган (товон)ларингиз учун улкан азоб етган бўлур эди.\n\n69. Олган ўлжаларингиздан ҳалол-пок ҳолида тановул этингиз ва Аллоҳдан қўрқингиз! Албатта, Аллоҳ кечиримли ва раҳмлидир.\n\n70. Эй, Пайғамбар! Қўлларингиздаги асирларга айтинг: «Агар Аллоҳ дилларингизда яхшилик (имон борлиги)ни билса, сизлардан олинган (товон)дан яхшироқ нарса берур ва сизларни кечирур. Аллоҳ кечиримли ва раҳмлидир».\n\n71. Агар (улар) Сизга хиёнат қилмоқчи бўлсалар, улар илгари ҳам Аллоҳга хиёнат қилган эдилар. Шунда улардан (жазога) имконият ҳосил бўлган эди. Аллоҳ илмли ва ҳикматли (зот)дир.\n\n72. Албатта, имон келтирганлар, ҳижрат қилганлар, моллари ва жонлари билан Аллоҳ йўлида (душманга қарши) курашган ва (муҳожирларга) жой бериб ёрдам кўрсатган (мадиналик ансор)лар, айнан ўшалар бир- бирларига дўстдирлар. Имон келтиргану, лекин ҳижрат қилмаганлар, то ҳижрат қилмагунларига қадар, улар билан дўстлик қилиш сизлар учун жоиз эмасдир. Агар (улар) сизлардан дин хусусида ёрдам сўрасалар, уларга ёрдам бериш сизнинг зиммангиздадир. Илло, ўрталарингизда (урушмаслик ҳақида) аҳдлашув бўлган қавм зиддига (ёрдамлашиш жоиз) эмас. Аллоҳ қилаётган амалларингизни кўриб турувчидир.\n\nИзоҳ: Маккалик мусулмонлар зиммасидаги Мадинага ҳижрат қилиш (кўчиб кетиш) фарзлиги саккизинчи ҳижрий йили, яъни Макка фатҳ этилганидан кейин мансуҳ (бекор) қилинда.\n\n73. Кофир бўлганлар (ҳам) бир-бирларига дўстдирлар. Агар шуни қилмасангиз, ерда фитна ва катта фасод бўлур.\n\n74. Имон келтирган, ҳижрат қилган ва Аллоҳ йўлида (ёвга қарши) курашганлар ҳамда (муҳожирларга) жой бериб ёрдам қилганлар, айнан ўшалар ҳақиқий мўминдирлар. Улар учун мағфират ва фаровон ризқ бордир.\n\n75. Кейинроқ имон келтириб, ҳижрат қилган ва сизлар билан бирга (ёв билан) курашганлар, айнан ўшалар (ҳам) сизлардандирлар. Қариндошлар эса, Аллоҳнинг Китобида бир-бирларига яқинроқдирлар. Албатта, Аллоҳ ҳар нарсани билувчидир.\n\nИзоҳ: Яъни бир-бирларидан мерос олишга ҳақлидирлар."
  },
  {
    "name": "Тавба сураси",
    "text": "ТАВБА СУРАСИ\n\nСурада тавбанинг қабул қилиниши тўғрисидаги оят гуноҳкор бандалар учун энг башоратли ҳодиса бўлгани учун унга «тавба сураси» деб ном берилган. У «Бароат сураси» деб ҳам аталади. Бароат - ора очиқлик.\n\nСура аввалида «Бисмиллоҳ»нинг йўқлигининг сабаби тўғрисида турли фикрлар айтилган. Баъзилар сура олдинги «Анфол сураси»нинг давоми десалар, бошқалар сурада кўпроқ уруш, жанг, қатл тўғрисида тафсилот келгани учун бу мақом «Бисмиллоҳир Раҳмонир Раҳим» каби Аллоҳнинг раҳмати ва меҳрибонлигига далолат қиладиган оят ўқиладиган мақом эмас, деб таъвил қиладилар. Расулуллоҳдан эса бу тўғрида кўрсатма берилмаган.\n\nСурада асосан 9-ҳижрий санада Мадина билан Шом оралиғида жойлашган Табук жанги тўғрисидаги оятлар ўз ифодасини топган. Шунингдек, унда яхши ва ёмон ният билан масжид қуришнинг натижалари, имон, куфр, савоб-гуноҳ, тавба-тазарру ва бошқа муҳим мавзулар баён этилган.\n\n1. (Бу) Аллоҳ ва (Унинг) Пайғамбаридан сизлар (билан) аҳдлашган мушрикларга (нисбатан) ора очиқликдир.\n\nИзоҳ: Ора очиқлик, яъни, мушриклар сулҳ учун тузган аҳдномаларини бузгандан кейин Аллоҳ таоло мусулмонлар ҳам бундан огоҳ бўлиб, аҳднома бекор этилганини билиб қўйсинлар, демоқчи.\n\n2. (Эй, мушриклар, уруш ҳаром этилган) тўрт ойда ер (юзи) бўйлаб саёҳат қилингиз ва билиб қўйингизки, сизлар Аллоҳни ожиз қолдирувчи эмассиз ва Аллоҳ кофирларни шармсор этувчидир!\n\n3. Шунингдек, (бу) Аллоҳ ва (Унинг) Пайғамбаридан «Ҳажжи акбар» (Қурбон ҳайити) куни одамларга Аллоҳнинг ва Расулининг мушриклардан безор эканликларини эълони (ҳам)дир. Агар тавба қилсангиз, бу сизлар учун яхшидир. Бордию (тавбадан) бош тортсангиз, у ҳолда билиб қўйингизки, сизлар Аллоҳни ожиз қолдирувчи эмассиз. (Эй, Муҳаммад!) Кофир бўлганларга аламли азоб ҳақида «хушхабар» беринг!\n\n4. Аммо сизлар (мўминлар) аҳдлашган мушриклар кейин сизларга бирор нарсада ноқислик (вафосизлик) қилмасалар ва сизларга қарши ҳеч ким билан ҳамкорлик қилмасалар, у ҳолда уларнинг аҳдларини (белгиланган) муддатларигача етказингиз! Албатта, Аллоҳ тақволиларни яхши кўргай.\n\n5. (Уруш) ҳаром қилинган ойлар чиқиши билан мушрикларни топган жойингизда ўлдирингиз, тутингиз (асир олингиз), қамал қилингиз ва ҳар қандай пистирмаларда уларни кузатиб турингиз! Агар тавба қилиб, намозни мукаммал адо этсалар ва закот берсалар, уларни қўйиб юборингиз! Албатта, Аллоҳ кечиримли ва раҳмлидир.\n\n6. Агар мушриклардан бирортаси Сиздан ҳимоя сўраса, бас, уни ҳимоянгизга олинг, токи у Аллоҳнинг каломини эшитсин. Сўнгра уни хавфсиз жойига етказиб қўйинг! Бу уларнинг билмайдиган қавм бўлганларидандир.\n\n7. Аллоҳ наздида ва Расули наздида қандай ҳам мушрикларда аҳд (вафо) бўлсин?! Аммо сизлар (билан) Масжиди Ҳаром (Каъба) олдида аҳдлашганлар эса, модомики (улар аҳдларида) сизлар учун тўғри турар эканлар, (сизлар ҳам) улар учун тўғри турингиз! Албатта, Аллоҳ тақводорларни севгай.\n\n8. (Ҳа) қандай ҳам?! Ваҳоланки, агар сизларни енгсалар, сизлар учун на аҳдни ва на шартни риоя қиладилар. Оғизларида сизларни рози қиладилару, диллари инкор этиб (жирканиб) туради. Аксариятлари фосиқ (итоатсиз)дирлар.\n\n9. Аллоҳнинг оятларини озгина баҳога сотадилар-да, Унинг йўлидан (одамларни) тўсадилар. Уларнинг қилмишлари нақадар ёмон?!\n\n10. Мўмин (одам) учун на аҳдга ва на шартга риоя қиладилар. Ана ўшалар тажовузкор (ҳам)дирлар.\n\n11. Агар тавба қилсалар ва намозни мукаммал адо этиб, закот берсалар, у ҳолда (улар) сизларнинг дин жиҳатдан биродарларингиздир. Биладиган қавм учун оятларни батафсил баён этурмиз.\n\n12. Агар аҳдлашганларидан кейин (уни) бузсалар ва сизларга динингизни таъна қилсалар, унда (бу каби) куфр пешволарига қарши жанг қилингиз! Зеро, улар учун (ҳеч қандай муқаддас) қасамлар йўқдир. Шояд (шунда қилмишларидан) қайтсалар.\n\n13. Қасамларини бузган ва Пайғамбарни (Маккадан) чиқариб юборишга қасд қилган ҳамда ўзлари биринчи бўлиб сизларга қарши (жанг) бошлаганлар билан жанг қилмайсизларми?! Улардан қўрқасизларми?! Бас, қўрқишларингга Аллоҳ ҳақлироқдир, агар мўмин эсангиз.\n\n14. Улар билан урушингиз, (шунда) Аллоҳ уларни сизларнинг қўлларингиз билан азоблайди, (асирга тушириб) шармсор қилади ва сизларни улар устидан ғалаба қозонтиради ҳамда мўминлар қавми сийналарига шифо беради\n\n15. ва дилларидаги аламни кетказади. Аллоҳ (Ўзи) хоҳлаган кишиларнинг тавбасини қабул этади. Аллоҳ билимли ва ҳикматли (зот)дир.\n\n16. Ёки сизлардан (Ҳақ йўлида) курашган ва Аллоҳдан, Расулидан ва мўминлардан ўзгаларни (сирдош) дўст тутмаганларни Аллоҳ билмай (синамай) ўз ҳолларингизга ташлаб қўйиласизлар, деб ҳисобладингизми? Аллоҳ қилаётган ишларингиздан огоҳдир.\n\n17. Мушриклар ўзларининг кофирликларига гувоҳ бўлган ҳолларида Аллоҳнинг масжидларини обод қилишлари мумкин эмас. Ана ўшаларнинг қилган ишлари ҳабата (беҳуда) кетиб, дўзахда ўзлари мангу қолурлар.\n\n18. Аллоҳнинг масжидларини фақат Аллоҳга ва охират кунига имон келтирган, намозни мукаммал ўқиган, закот берган ва фақат Аллоҳдангина қўрққанлар обод қилурлар. Айнан ўшалар ҳидоят топувчилардан бўлишлари мумкин.\n\n19. Ҳожига сув улашиш ва Масжиди Ҳаромни обод қилиш (вазифаларини ўтаётганлар)ни Аллоҳга ва охират кунига ишонган ва Аллоҳ йўлида курашганлар билан тенг қилдингизми?! Аллоҳ наздида (улар) тенг бўлмайдилар. Аллоҳ золимлар қавмини ҳидоят этмагай.\n\nИзоҳ: Аббос, Шайба каби Макка мушрикларини Али ибн Аби Толиб (р. а.) Пайғамбарга қарши курашганликда айблагач, улар: «Биз ҳам ҳожиларга сув улашиш, Каъбанинг ободончилиги каби савобли ишларни қилябмиз- ку!»- дея эътироз билдирганларида, мазкур оят нозил этилган.\n\n20. Имон келтирган, ҳижрат қилган ва Аллоҳ йўлида (тоатида) моллари ва жонлари билан курашганлар Аллоҳнинг наздида даражалари улкан зотлардир ва айнан ўшалар ютуқ эгаларидир.\n\n21. Парвардигорлари уларга Ўз тарафидан раҳмат, ризолик ва улар учун неъматлари доимий (бўлмиш) жаннат (боғ)лари тўғрисида хушхабар берур.\n\n22. (Улар) ўша жойларда мангу қолурлар. Албатта, Аллоҳнинг ҳузуридагина улкан мукофот(лар) бордир.\n\n23. Эй, имон келтирганлар! Агар имондан куфрни яхшироқ кўрсалар, ота-оналарингиз ва ака- укаларингизни (ҳам) дўст тутмангиз! Сизлардан кимки уларни дўст тутса, бас, ана ўшалар золимлардир.\n\n24. Айтинг (эй, Муҳаммад): «Агар оталарингиз, фарзандларингиз, ака-укаларингиз, хотинларингиз, қариндошларингиз, меҳнат билан топган мол-мулкларингиз, касод бўлишидан қўрққан тижоратингиз ва ёқтирган масканларингиз, сизлар учун Аллоҳ ва Расулидан (Мадинага ҳижрат қилишдан), Унинг (тоати) йўлидаги жидду жаҳд қилишдан (кўра) суюклироқ бўлса, (унда) то Аллоҳ ўз амри (азоби)ни келтиргунига қадар кутиб турингиз! Аллоҳ (эса) фосиқлар қавмини ҳидоят этмагай.»\n\nИзоҳ: Бу ояти карима Маккадан Мадинага ҳижрат қилишдан бош тортган мусулмонларга таҳдид сифатида нозил бўлган. Зеро ўша пайтда Маккада қолиш гўёки, Исломдан қайтиш, мусулмонлар сафини камайтириш, мушриклар сонини эса кўпайтиришдек ҳисобланган.\n\n25. Аллоҳ сизларни кўп жойларда ва (хусусан) Ҳунайн кунида ғолиб этди. Ўшанда (сон жиҳатдан) кўплигингиз сизларни мағрурлантирган эди, аммо (бу) сизлардан бирор нарсани даф қила олмади ва ўзининг (шунча) кенглиги билан ер (сизларга) танглик қилиб қолди. Сўнгра ортингизга чекиндингиз.\n\nИзоҳ: Ҳунайн Макка теварагидаги водий бўлиб, Ҳавозин Қабиласи бошлиги Молик 20 минг кишилик лашкар билан мусулмонлар устига бостириб кирганда, шу эрда ҳарбий тўқнашув рўй берган. Суранинг 25-28-оятларида шу хусусида баёнот берилган.\n\n26. Сўнгра Аллоҳ Расулига ва мўминларга Ўзининг таскини (хотиржамлиги)ни нозил этди ҳамда сизлар олдин кўрмаган лашкарлар (фаришталар)ни туширди ва кофир бўлганларни азоблади. Бу кофирларнинг жазосидир.\n\n27. Сўнгра, ўша (жанг)дан кейин Аллоҳ (Ўзи) хоҳлаганларнинг тавбасини қабул этади. Аллоҳ кечиримли ва раҳмлидир.\n\n28. Эй, имон келтирганлар! Албатта, мушриклар нажас (нопок)дирлар*. Шу йилларидан кейин (улар) Масжиди Ҳаром (Каъба)га яқинлашмасинлар! Агар (сизлар) фақирликдан қўрқсангиз, Аллоҳ хоҳласа, Ўз фазли билан сизларни бойитажак. Албатта, Аллоҳ билимли ва ҳикматли (зот)дир.\n\nИзоҳ(а): Бу ердаги нопокликни маънавий жиҳатдан изоҳланадиган бўлса, мушриклар қалбидаги ширк бамисоли нажасдирким, у тавҳидга зиддир. Уни моддий жиҳатдан изоҳланса, ширк ва куфр аҳли аксари ҳолларда нопок юришлари назарда тутилган бўлади. Масалан, жанобатдан ғусл қилмаслик, шаръан ҳалол ва ҳаром саналган нарсаларнинг фарқига бормаслик каби. Ҳижратнинг тўққизинчи йилидан бошлаб уларга Каъба ва унинг ҳарамига кириш таъқиқланди. Изон(б): Баъзи мусулмонлар Каъба атрофига мушрик тужжорлари келмайдиган бўлса, кундалик эҳтиёж молларига танқислик ҳосил бўлишидан хавотирга тушганларида мазкур оят нозил қилинди.\n\n29. Аллоҳга ва охират кунига ишонмайдиган, Аллоҳ ва Расули ҳаром қилган нарсаларни ҳаром санамайдиган, ҳақ дин (Ислом)ни дин қилиб олмайдиган аҳли китоблардан иборат кишиларга қарши - то улар ўзларини паст тутиб, жизя (солиқ)ни нақд бермагунларича - жанг қилингиз!\n\n30. Яҳудийлар: «Узайр - Аллоҳнинг ўғли», - дедилар, насронийлар: «(Исо) Масиҳ - Аллоҳнинг ўғли», - дедилар. Бу уларнинг оғизларидаги (ботил) гапларидир. (Бу гаплари) худди аввалги кофир бўлганларнинг гапига ўхшайди. Аллоҳ урсин уларни! Қаёққа оғиб кетмоқдалар?!\n\n31. (Улар) Аллоҳни қўйиб, ўзларининг донишмандлари ва роҳибларини ҳамда Масиҳ ибн Марямни рабб (илоҳ) қилиб олдилар. Ваҳоланки, Ёлғиз Аллоҳгагина ибодат қилишга буюрилган эдилар. Ундан ўзга илоҳ йўқ! (Уларнинг) келтирган ширкларидан У покдир.\n\n32. (Улар) Аллоҳнинг нури (дини)ни оғизлари (инкорлари ва ширклари) билан ўчирмоқчи (йўқ қилмоқчи) бўладилар. Аллоҳ эса, гарчи кофирлар ёқтирмасалар-да, Ўз нурини камолига етказмасдан қўймагай.\n\n33. У Расулини ҳидоят ва ҳақ дин билан - гарчи мушриклар ёқтирмасалар-да - барча динлар узра ғолиб қилиш учун юборган зотдир.\n\n34. Эй, имон келтирганлар! (Насроний) дин пешволари ва роҳибларнинг кўпчилиги одамларнинг молларини ноҳақлик билан ейдилар ва (одамларни) Аллоҳ йўлидан тўсадилар. Олтин ва кумушларни кон (махфий хазина) қилиб олиб, уларни Аллоҳ йўлида сарф қилмайдиганларга аламли азоб «хушхабари»ни беринг!\n\n35. (Мазкур олтин-кумушлар) жаҳаннам ўтида қизитилиб, улар билан пешоналари, ёнлари, орқалари куйдирилган куни: «Бу ўзларингиз учун сақлаган хазинангиздир. Сақлаган хазинангиз (мазасини) тотингиз!» (дейилади).\n\n36. Албатта, Аллоҳнинг наздида ойларнинг адади - Аллоҳнинг осмонлар ва Ерни яратган кунидаги битигига мувофиқ - ўн икки ойдир. Улардан тўрттаси (уруш) ҳаром қилинган ойлардир*. Ана шу тўғри диндир. Бас, ўша (ой)ларда жанг қилиб ўзларингизга зулм қилмангиз! Мушриклар (мазкур тўрт ой асносида) сизларга ёппасига уруш очсалар, (сизлар ҳам) уларга ёппасига уруш очингиз! Яна, билиб қўйингизки, Аллоҳ тақволилар билан биргадир!*\n\nИзоҳ(а): Уруш ҳаром қилинган тўрт ой - Зил-қаъда, Зил-ҳижжа, Муҳаррам ва Ражаб ойларидир. Изоҳ(б): Ушбу оят далолат қиладики, Исломда мушриклар билан жанг қилиш, балки умуман урушишга фақат зарурат тақозоси билан рухсат этилади ва шунда ҳам тақвони қўлдан бермаслик ва тажобузкорликка ўтмасликка буюрилади.\n\n37. Албатта, (ҳурматли ойларни) кечиктириш ортиқча кофирликдир. У билан кофир бўлганларни чалғитилур. (Улар) уни бир йил ҳалолга, бир йил ҳаромга чиқариб, Аллоҳ ҳаром қилган (ойлар) ададига (ўзларича) мослаб оладилар. Шу тарзда Аллоҳ ҳаром қилган нарсани «ҳалоллаб» оладилар. Уларга (бу) ёмон ишлари зийнатли (туюладиган) қилиб қўйилди. Аллоҳ кофирлар қавмини ҳидоятга бошламагай.\n\n38. Эй, имон келтирганлар! Сизларга не бўлдики, Аллоҳ йўлида (ёвга қарши) қўзғалингиз, дейилса, ерга оғирлигингизни соласиз (чиқмай ўтирасиз)?! Охиратдан (кечиб) дунё ҳаётига рози бўласизми? Охиратга нисбатан дунё ҳаётининг матоҳи (лаззати жуда) оздир!\n\n39. Агар (ёвга қарши) чиқмасангизлар, (Аллоҳ) сизларни аламли азоб билан азоблаб, ўрнингизга сиздан бошқа қавмни келтирур. Сизлар (эса) Унга бирор нарсада зарар етказа олмайсиз. Аллоҳ ҳар нарсага қодирдир.\n\nИзоҳ: Табук воқеасига доир оятлар.\n\nСуранинг мазкур ва бошқа қатор оятларида шу воқеа тавсилоти берилади. Табук-Мадина билан Шом ўртасидаги бир воҳа.\n\nҲижратнинг тўққизинчи йили Византия ҳарбий қўшини мусулмонлар устига бостириб келаётгани ҳақида овоза Расул(а. с.)га этиб келгач, кўп сонли қўшин тўплаб, дин ва юрт мудофааси учун мазкур бодийга этиб келадилар. Лекин Византиянинг ҳеч қандай босқинчилик нияти йўқлиги маълум бўлгач, тўқнашувсиз қайтиб келадилар. Бу воқеа асносида мусулмонлар орасидаги тилидагина имон келтирган кўплаб мунофиқларнинг сирлари фош бўлади.\n\n40. Агар сизлар унга (Муҳаммадга) ёрдам қилмасангиз, Аллоҳ (Ўзи) унга ёрдам қилган. Қачонки, уни кофирлар икки кишининг бири сифатида (ватанидан) чиқариб юборганларида, икковилари ғорда туриб, (Муҳаммад) ҳамроҳи (Абу Бакр)га: «Ташвиш чекма! Албатта, Аллоҳ биз билан биргадир!» - деган эди*. Шунда Аллоҳ унга таскин (хотиржамлик) нозил этди ва сизлар кўрмаган лашкарлар (фаришталар) билан уни қувватлади ҳамда кофир бўлганлар сўзини тубан қилди. Аллоҳнинг сўзи эса, у юксакдир. Аллоҳ қудратли ва ҳикматли (зот)дир.\n\nИзоҳ: Ушбу оятда ғор қиссасига ишорат қилинмоқда. Яъни Макка мушриклари мусулмонларга қанчалик тазйиқ ўтказмасинлар, улар диндан қайтмадилар. Бундан ғазабланиб, охири Муҳаммад (а. с.) жонларига қасд қилишга қарор қиладилар. Ул зотга Аллоҳ томонидан Мадинага ҳижрат қилиб кетишга изн бўлди. Абу Бакр Сиддиқ икковлари йўлга чиққанларида, уларнинг изига тушган мушриклардан сақланиш учун Макка чеккасидаги Савр тоғидаги бир ғорга кириб яширинадилар. Душман изқуварлари ғор оғзигача излаб келадилар. Лекин Аллоҳнинг марҳамати билан ғор оғзи ўргимчак тўрлари билан ўралиб қолади. Буни кўриб улар орқага қайтиб кетадилар. Абу Бакр Сиддиқ ғор оғзига келиб қолган душманлар Расулуллоҳга озор етказишади, деб қаттиқ ташвишланиб, ҳаяжонланадилар. Шунда Расул (а. с.) тасалли бериб, мазкур оятдаги сўзларни айтганлар.\n\n41. Енгил ва оғир ҳолатда (ҳам ёвга қарши) қўзғалингиз ва Аллоҳ йўлида молларингиз ва жонларингиз билан жиҳод қилингиз! Агар билсангиз, ана шу (иш)ингиз сизлар учун яхшидир.\n\n42. Агар (Сизнинг чақириғингиз) яқиндаги буюм ёки ўртача (масофадаги оддий) сафар бўлганда эди, (улар) Сизга эргашган бўлур эдилар. Лекин уларга масофа узоқлик қилди. Албатта, улар ўзларини ҳалок қилиб (чарчатиб): «Қодир бўлганимизда, сизлар билан бирга (жангга) чиқар эдик», - деб Аллоҳ номига қасам ичадилар. Аллоҳ эса уларнинг (ғирт) ёлғончи эканликларини билур.\n\n43. Аллоҳ Сизни афв этди. (Лекин) Сизга ростгўйлар аниқланиб, ёлғончиларни билмагунингизгача, нега уларга (жангдан қолишга) рухсат бердингиз?\n\n44. Аллоҳга ва охират кунига имон келтирувчилар моллари ва жонлари билан жиҳод қилишдан (қолиш учун) Сиздан рухсат сўрамайдилар. Аллоҳ тақводорларни (яхши) билур.\n\n45. Балки, Сиздан Аллоҳга ва охират кунига имон келтирмайдиган ва диллари шак-шубҳали бўлганларгина (жангдан қолиш учун) рухсат сўрайдилар. Улар ўз шубҳаларида иккиланиб юраверадилар.\n\n46. Агар (улар) чиқишни истаганларида, унинг учун тайёргарлик кўриб қўйган бўлур эдилар. Лекин Аллоҳ (уларнинг) қўзғалишларини ёқтирмайди, уларни сусайтириб қўйди ва уларга: «Ўтирувчилар* билан бирга ўтираверингиз!» - дейилди.\n\nИзоҳ: Яъни жангга чиқмаганлар қаторида ўтираверингиз, дейилади. Бу гапни ким айтгани тўғрисида баҳслар бор. Баъзи тафсирда улар бир-бирига, бошқасида, Расул (а. с.) аччиқланиб, ёки уларга шайтон васваса билан айтган, дейилади.\n\n47. Агар улар сизларнинг ичингизда (жангга) чиққанларида ҳам, сизларга фақат бузғунчиликни зиёда қилиб, ораларингизга (раҳна) солиб, сизларни фитнага дучор қилган бўлур эдилар. Сизларнинг ичингизда эса, уларга қулоқ соладиган (ишонувчи)лар бор. Аллоҳ золимларни билувчидир.\n\n48. (Улар) олдин ҳам фитна қўзғатмоқчи бўлган ва улар ёқтирмаган ҳолларида то ҳақ (ғалаба) келиб, Аллоҳнинг амри (дини) ғолиб бўлгунча ҳам ишларингизни (макр-ҳийла, иғво билан) остин-устун қилган эдилар.\n\n49. Улар ичида: «Менга изн беринг, мени фитнага қўйманг!» - дейдиганлар ҳам бор. (Улар жангдан қолиш билан) фитнага тушдилар-ку! Албатта, жаҳаннам кофирларни (ўзига) қамраб олувчидир.\n\n50. Агар Сизга бирор яхшилик (ғалаба ёки ўлжа) етишса, (бу) уларга ёқмайди. Агар Сизга бирор мусибат етишса: «Ишнинг олдини олибмиз», - деб хурсанд ҳолларида юз ўгириб кетадилар.\n\n51. Айтинг: «Бизга Аллоҳнинг ёзиб қўйганидан ўзга нарса етмайди. У хожамиздир. Аллоҳга эса, фақат мўминлар таваккул этсинлар!»\n\n52. Айтинг: «Сизлар биз учун икки хайрли ишдан бири (бўлиши)ни кутмоқдасиз. Биз ҳам сизлар учун Аллоҳнинг Ўз ҳузуридан ёки бизнинг қўлимиз билан сизларга (етадиган) бирор азобни кутмоқдамиз. Бас, кутаверингиз! Биз ҳам сизлар билан бирга кутувчилардирмиз».\n\n53. Айтинг: «Хоҳ ихтиёрий, хоҳ мажбурий ҳолда нафақа (садақа) қилингиз, (барибир) сизлардан сира қабул қилинмагай. Зеро, сизлар фосиқлар қавми бўлгансизлар».\n\n54. Нафақа (садақа)ларининг қабул қилинишидан тўсган нарса бу - уларнинг Аллоҳга, Расулига куфр келтирганлари, намозга фақат суст ҳолда келишлари ва нафақа (садақа)ни фақат ёқтирмаган ҳолларида беришларидир.\n\n55. Бас, Сизни уларнинг мол-мулклари ҳам, фарзандлари ҳам таажжублантирмасин! Зеро, Аллоҳ ўшалар сабабли дунё ҳаётида уларни азоблашни* ва кофирлик ҳолларида жонлари чиқишини ирода қилур.\n\nИзоҳ: Бойлик ва серфарзандлик ташвишлари эслатилмоқда. Зеро, бойлик ва фарзандлар доим ҳам жонга роҳат бўлавермайди, баъзида роҳатидан кўра заҳмати ошиб кетиш ҳоллари ҳам кузатилади.\n\n56. Улар: «Сизларданмиз», - деб Аллоҳ номига қасам ичадилар. Ваҳоланки, улар сизлардан эмаслар. Балки, улар қўрқадиган қавмдирлар.\n\nИзоҳ: Юзаки бўлса ҳам имон келтириб, мусулмонлар қаторида юрмасак, молу жонларимиздан ажралиб қолишимиз мумкин, деб қўрқишлари назарда тутилади.\n\n57. Агар улар бошпана ё ғорлар ёки кирадиган жой топсалар, ўша ерга шитоб кетган бўлур эдилар.\n\n58. Улар ичида садақалар хусусида Сизга таъна қиладиганлар ҳам бор. Уларга у (садақа)лардан берилса, рози бўладилар. Бордию уларга улардан берилмаса, унда улар бирдан аччиқланадилар.\n\n59. Агар улар Аллоҳ ва Расули уларга ато этган нарсага рози бўлиб: «Бизга Аллоҳ кифоя. Бизга, албатта, Аллоҳ ўз фазлидан ато этур ва Расули ҳам. Биз Аллоҳ (розилиги)гагина рағбат қилувчилармиз», - десалар эди (ўзларига яхши бўлур эди).\n\n60. Албатта, садақаларни фақат фақирлар, мискинлар, унда (садақа ишида) ишловчилар, диллари ошна қилинувчилар, (ҳақ тўлаб озод этилувчи) қуллар, қарздорларга ва Аллоҳ йўлида ҳамда йўловчига (бериш) Аллоҳ (томони)дан фарз (этилди). Аллоҳ илмли ва ҳикматли (зот)дир.\n\nИзоҳ: Бу кўрсатилган кишиларга закот, хирож, фитр ва ушр каби садақотлар берилиши керак. Улардан «диллари ошно қилинувчилар» мансух этилган. Яъни, Ислом аввалида закот ва вожиб садақаларни кофирларга ҳам берилар эди, бу билан уларнинг дилларини Исломга мойил қилиш мақсад қилинар эди. Кейинроқ Ислом ривож топгандан кейин Абу Бакр (р. а.) халифалиги даврида саҳобалар ижмоси билан унинг ҳукми бекор қилинган.\n\n61. Улар ичида Пайғамбарга азият етказадиган ва «У қулоқ» (эшитганига ишонаверадиган)дир дейдиганлар ҳам бор. Айтинг: «(У) яхшилик қулоғи, Аллоҳга имон келтирувчи, мўминларга ишонувчи ва сизлардан имон келтирганларингиз учун раҳмат (манбаи)дир. Аллоҳнинг Расулига азият етказадиганлар - улар учун аламли азоб (бор)дир».\n\n62. Улар (мунофиқлар) сизларни қониқтириш учун (Пайғамбарга азият етказмадик, деб) қасам ичадилар. Агар мўмин бўлсалар, (билиб қўйсинларки) қониқтиришларига Аллоҳ ва Расули лойиқроқдир.\n\n63. Кимки, Аллоҳ ва Расули (белгилаган) ҳаддан тажовуз этса, унинг учун мангуликдаги жаҳаннам олови бўлишини билмаганмидилар?! Бу улкан шармсорлик-ку!\n\n64. Мунофиқлар ўзлари ҳақида дилларидаги нарса (мунофиқлик)ни фош қиладиган сура нозил қилинишидан қўрқиб турадилар. Айтинг: «Масхара қилаверингиз, Аллоҳ сиз қўрқаётган (ўша) нарсани (юзага) чиқарувчидир».\n\n65. Қасамки, агар улардан (нега масхара қиласиз, деб) сўрасангиз, албатта, улар: «Биз фақат (баҳсга) чўмиб, ҳазиллашяпмиз», - дейишади. Айтинг: «Аллоҳни, оятларини ва Расулини масхара қилаётган эдингизми?!»\n\n66. Узр айтмангиз! Имонингиздан кейин (яна) куфрга кетгансиз. Агар сизлардан бир тоифани (тавба қилгач) афв этсак, бошқа бир тоифани жиноятчи бўлганлари сабабли азоблаймиз.\n\n67. Мунофиқ эркаклар билан мунофиқ аёллар бир-бирларидандирлар*. (Улар одамларни) ёмонликка буюрадилар, яхшиликдан қайтарадилар ва қўлларини (хайр-эҳсондан) юмадилар. Аллоҳни унутишгач, (У) ҳам уларни «унутади». Мунофиқлар, албатта, фосиқдирлар.\n\nИзоҳ: Ўша даврда мунофиқларнинг умумий сони уч юз киши бўлиб, улардан бир юз етмиштаси аёллардан эди.\n\n68. Мунофиқлар, мунофиқалар ва кофирларга Аллоҳ (улар) абадий қоладиган жаҳаннам оловини ваъда қилди. Уларга у кифоядир. Уларни Аллоҳ лаънатлади. Улар учун яна доимий азоб бордир.\n\n69. (Сизлар, эй, мунофиқлар!) Худди сизлардан олдинги (мунофиқ)ларга ўхшайсизлар. (Улар) сизлардан қувватлироқ, мол-мулклари ва фарзандлари кўпроқ эди, насибаларидан баҳраманд бўлдилар. Сизлардан олдингилар насибаларидан баҳраманд бўлганлари каби Сизлар ҳам (ўз) насибаларингиздан баҳраманд бўлдингиз ва (улар) шўнғиган нарса (залолат)га (сизлар ҳам) шўнғидингиз. Ана ўшаларнинг (дунёда қилган савобли) амаллари беҳуда кетди. Зиён кўрувчилар ҳам ана ўшалардир.\n\n70. Уларга ўзларидан олдингилар - Нуҳ, Од, Самуд қавмлари, Иброҳим қавми, Мадян (шаҳри) аҳолиси (Шуайб қавми) ҳамда остин-устун бўлган шаҳарлар (Лут қавми)нинг хабарлари (етиб) келмабдими?! Уларга (ўз) пайғамбарлари ҳужжатлар (мўъжизалар)ни келтирган эдилар. Бас, Аллоҳ уларга зулм қилувчи бўлмади, балки ўзларига зулм қилувчи бўлдилар.\n\n71. Мўминлар ва мўминалар бир-бирларига дўстдирлар: (одамларни) яхшиликка буюрадилар, ёмонликдан қайтарадилар, намоз(лар)ни мукаммал адо этадилар, закотни берадилар ҳамда Аллоҳ ва (Унинг) Расулига итоат этадилар. Айнан ўшаларга Аллоҳ марҳамат кўрсатур. Албатта, Аллоҳ қудратли ва ҳикматлидир.\n\n72. Аллоҳ мўминлар ва мўминаларга остидан анҳорлар оқиб турадиган, мангу яшайдиган жаннат (боғ)ларидаги пок масканларни ваъда қилди. Аллоҳнинг ризоси эса, (ҳаммасидан) каттароқдир. Ана шу(лар) улкан ютуқдир.\n\n73. Эй, Пайғамбар! Кофирлар ва мунофиқларга қарши курашинг ва уларга нисбатан (Сиз ҳам) дағаллик қилинг! Уларнинг жойлари жаҳаннамдир. Нақадар мудҳиш қисмат бу!\n\nИзоҳ: Макка ва Мадинадаги куфр ва нифоқ аҳли Росул (а. с.) ва мусулмонларга озор бериш, дағал муомала қилиш, масхаралашда ҳаддан ошганларидан кейин уларнинг муқобилига шундай муносабат билан жавоб қайтаришга буюрилди.\n\n74. (Ёмон сўз) айтмадик, деб қасам ичадилар. Ваҳоланки, куфр сўзини айтганлар ва исломларидан кейин (яна) куфрга қайтганлар ҳамда етолмаган нарсаларига* қасд қилганлар. Аллоҳ ва (Унинг) Расули уларни (Пайғамбар ва саҳобаларини) фазли (ўлжалар) билан бойитиб қўйгани учунгина (мунофиқлар) уларни ёқтирмадилар. Бас, агар тавба қилсалар, ўзлари учун яхши. Борди-ю бош тортсалар, Аллоҳ уларни ҳам бу дунё, ҳам охиратда аламли азоб билан азоблагай. Ер (юзи)да уларга на бир дўст ва на ёрдам берувчи бор.\n\nИзоҳ: Етолмаган нарсалари - Муҳаммад (а. с.)ни қатл этишлари эди.\n\n75. Улар орасида: «Агарда бизга (Аллоҳ) фазли (бойлиги)дан берса, албатта, садақа қилурмиз ва солиҳ (киши)лардан бўлурмиз», - деб Аллоҳ билан аҳдлашадиганлар ҳам бор.\n\n76. Аллоҳ уларга фазлидан берганда эса, (улар) унга бахиллик қилдилар ва юз ўгириб кетдилар.\n\n77. Аллоҳга берган ваъдаларига хилоф қилганлари ва ёлғончилик қилганлари сабабли уларга, то Уни учратадиган кунлари (қиёмат)гача дилларида мунофиқлик бўлишини қисмат қилиб қўйди.\n\n78. Аллоҳнинг улар яширган ва шивирлаганларини ҳам билишини ва Аллоҳнинг ғайб нарсаларни ҳам алломаси эканлигини билмаганмидилар?!\n\n79. Мўминлардан ихтиёрий иона қилувчиларини ва зўрға топиб-тутувчиларни масхаралайдиганларни Аллоҳ «масхара» қилади ва улар учун аламли азоб (бор)дир.\n\n80. Улар учун (Сиз) хоҳ кечирим сўранг, хоҳ кечирим сўраманг - агар етмиш бор улар учун кечирим сўрасангиз ҳам - Аллоҳ сира уларни кечирмагай. Бу уларнинг Аллоҳ ва Расулига куфр келтирганларидандир. Аллоҳ эса фосиқлар қавмини ҳидоят қилмагай.\n\n81. (Жангдан сохта узрлар билан) қолганлар Аллоҳнинг расулига хилоф қилиб ўтиришларидан (ўзлари) шод бўлдилар ва молларию жонлари билан Аллоҳ йўлида жиҳод қилишни ёқтирмадилар. Ҳамда: «Иссиқда (жангга) чиқманглар!» - дейишди. Айтинг: «Агар англаганларида эди, жаҳаннам олови (ундан) иссиқроқдир».\n\n82. Бас, (улар) қилмишларининг жазоси учун (бу дунёда) оз кулсинлар ва (охиратда) кўп йиғласинлар!\n\n83. Бас, агар Аллоҳ Сизни (яна) бирор тоифа (ёв)га (тўқнашиш учун) қайтарганда Сиздан (жангга) чиқишга изн сўрасалар, айтинг: «Мен билан бирга (энди) сира чиқмайсизлар ва Мен билан бирга бирор душманга қарши урушмайсизлар ҳам. Зеро, сизлар аввалги гал (жангга чиқмай) ўтиришга рози бўлдингизлар. Яна қолувчилар билан (қолиб) ўтираверингизлар!»\n\n84. Улардан ўлган бирор кишига зинҳор жаноза намозини ўқиманг ва қабри устида ҳам турманг! Зеро, улар Аллоҳга ва Расулига куфр келтирдилар ҳамда фосиқлик ҳолларида ўлдилар.\n\n85. Уларнинг мол-мулклари ва фарзандлари (кўплиги) Сизни таажжублантирмасин! Зеро, Аллоҳ уларни (шу дунёда) ўшалар (ташвишлари) сабабли азоблашни ва кофирлик ҳолларида жонлари чиқишини ирода этади.\n\n86. «Аллоҳга имон келтирингиз ва Расули билан бирга жиҳод қилингиз!» - деган (мазмундаги) сура (оят) нозил қилинса, уларнинг иқтидорли (бой)лари (дарҳол) изн сўраб: «Бизни қўйгин, ўтирувчилар билан бирга бўлайлик!» - дейдилар.\n\nИзоҳ: Яна Табук воқеасига доир оятлар баён этилмоқда. Кенгроқ маълумот олиш учун суранинг 38-39- оятлари изоҳига қаралсин.\n\n87. (Улар) қолувчи (аёл ва бола)лар билан бирга бўлишга рози бўлдилар. Диллари эса муҳрлаб қўйилди. Бас, улар (жиҳоднинг фазлини) англамайдилар.\n\n88. Лекин, Расул ва у билан бирга имон келтирганлар жонлари ва моллари билан жиҳод қилдилар. Яхшиликлар ана ўшалар учундир ва толеи ёр кишилар ҳам айнан ўшалардир.\n\nИзоҳ: Диний истилоҳларга кўра жиҳод уч ҳил бўлади. Биринчиси-Нафс билан курашиш; иккинчиси-шайтон билан; учинчиси-ёв билан курашиш. Қуръони карим оятларидаги жиҳод-мазкур уч душман билан курашиш.\n\nШаҳидликнинг кўпгина турлари бўлгани каби жиҳоднинг ҳам турлари кўпдир. Яна Нисо сураси 95-оят изоҳига қаралсин.\n\n89. Аллоҳ улар учун остидан анҳорлар оқадиган, унда мангу қолинадиган жаннат (боғ)ларни тайёрлаб қўйгандир. Ана ўша - улкан ютуқдир.\n\n90. Аъробий (бадавий)лардан уларга рухсат берилиши учун узр кўрсатувчилар келди ва (шундай қилиб) Аллоҳга ва Расулига ёлғон гапирганлар (жангга чиқмай уйларида) ўтирдилар. Албатта, улардан кофир бўлганларига аламли азоб етқусидир.\n\n91. Заифлар, беморлар ва (жанг учун) харж қилишга нарса топа олмайдиганларга - Аллоҳ ва Расулига содиқ турган бўлсалар - қийинчилик (мажбурлик) йўқ. Эзгу иш қилувчилар (шаъни)га (таъна учун) йўл йўқ. Аллоҳ кечиримли ва раҳмлидир.\n\n92. Шунингдек, Сизнинг ҳузурингизга уларни уловли қилиб қўйишингиз учун келганларида, «сизларни уловли қилишга нарса топа олмайман», - дедингиз. Улар эса сарф қилишга нарса топа олмаганлари учун ғамгин бўлиб, кўзларидан ёш оқиб қайтиб кетдилар. Уларга ҳам (таъна йўқ).\n\n93. (Таъна учун) йўл - ўзлари бой бўла туриб, Сиздан рухсат сўрайдиганлар (шаъни)гадир. (Улар) қолувчи (аёл)лар билан бирга бўлишга рози бўлдилар. Аллоҳ уларнинг дилларини муҳрлаб қўйди. Бас, улар (шунинг учун савоб билан гуноҳ фарқини) билмайдилар.\n\n94. Улар сари қайтганларингизда, сизларга узрларини айтадилар. Айтинг: «Узр айтмангизлар! Сизларга сира ишонмаймиз. Аллоҳ бизларга сизларнинг хабарларингиздан билдирди. Албатта, Аллоҳ ва Расули ишларингизни кўрар. Сўнгра ғойиб ва ошкора (ишлар)ни билувчи (зот - Аллоҳ)га қайтарилурсизлар. Бас, (У) сизларга қилган ишларингиз хабарини берур».\n\n95. Улар ҳузурига қайтганларингизда улардан (узрли деб билиб) бепарво бўлишларингиз учун Аллоҳ (номи) билан қасам ичадилар. Майли, уларга парво қилмангиз! Зеро, улар нопокдирлар. Жойлари эса, қилмишларига яраша, жаҳаннамдир.\n\n96. Улардан қаноат ҳосил қилишларингиз учун сизларга қасамёд этадилар. Сизлар улардан қаноатлансангиз ҳам, Аллоҳ фосиқлар қавмидан сира рози бўлмас.\n\n97. Аъробийлар (одатда) куфр ва нифоқда кучлироқ ва Аллоҳнинг Расулига нозил қилган нарсалар ҳудудини билмасликлари аниқроқдир. Аллоҳ (эса) илмли ва ҳикматлидир.\n\n98. Аъробийлар ичида қилган садақасини зарар (ортиқча чиқим) деб биладиган ва сизларга мусибатлар бўлишини кутиб турадиганлар ҳам бор. Уларга ёмон бало бўлсин! Аллоҳ эшитувчи ва билувчидир.\n\n99. Аъробийлар ичида Аллоҳга ва охират кунига имон келтирадиган, қилган садақаларини Аллоҳ ҳузурида яқинлик ва Расул олқиши деб биладиганлари ҳам бор. Албатта, у улар учун (Аллоҳга) яқинликдир. Аллоҳ уларни, албатта, ўз раҳмати (жаннати)га киргизур. Албатта, Аллоҳ кечиримли ва раҳмлидир.\n\n100. Муҳожирлар ва ансорларнинг дастлабки пешқадамлари ҳамда улар ортидан эзгулик билан борганлардан Аллоҳ рози бўлди, улар ҳам Ундан рози бўлдилар. Яна улар учун остида анҳорлар оқувчи, (улар) унда абадий мангу қоладиган (жаннат) боғларини тайёрлаб қўйди. Ана ўша улкан ютуқдир.\n\n101. Теварагингиздаги* аъробийлар ва Мадина аҳолиси ичида мунофиқлар бор. (Улар) нифоқда бардавомдирлар. Уларни (Сиз) билмайсиз, уларни Биз биламиз. Албатта, уларни икки бор азоблаймиз*. Сўнгра (қиёматда) улкан азоб (дўзах)га қайтарилурлар.\n\nИзоҳ: Мадина теварагида Асад, Ғатфон, Жуҳайна, Аслам, Ашжаъ, Ғифор қабилалари жойлашган эди. Изоҳ(а): Икки бор азоблаш деганда, уларни қатл этиш билан қабр азоби ёки мунофиқликларини юзига айтиб, шармсор қилиш билан қабр азоби ёхуд маъмурий ва жиноий жазолаш кўзда тутилади. Бундан бошқа таъвиллар ҳам бор.\n\n102. Яна бошқалари ҳам борки, гуноҳларини тан олурлар. Яхши ишни бошқа - ёмонига аралаштириб юборганлар. Аллоҳ уларнинг тавбаларини шояд қабул қилса. Албатта, Аллоҳ кечиримли ва раҳмлидир.\n\n103. Мол-мулкларидан уларни у сабабли поклашингиз ва тозалашингиз учун садақа олинг ва улар (ҳаққи)га дуо қилинг! Албатта, дуоингиз уларга таскин (тасалли)дир. Аллоҳ эшитувчи ва билувчидир.\n\n104. Улар Аллоҳнинг бандалари томонидан (қилинадиган) тавбани қабул этишини, садақаларни олишини ҳамда Аллоҳ тавбаларини қабул этувчи ва раҳмли эканлигини билмаганмидилар?!\n\n105. Айтинг: «Ишлангизлар! Албатта, Аллоҳ, Расули ва мўминлар ишларингизни кўражаклар. Шунингдек, албатта, ғойиб ва ошкора (ишлар)ни билувчи (зот) ҳузурига қайтарилурсизлар. Бас, (ўшанда) сизларга қилган ишларингиз хабарини берур.\n\n106. Яна Аллоҳнинг амрига ҳавола этилган бошқалари ҳам борки, уларни ё азоблар ёки тавбаларини қабул этар. Аллоҳ билимли ва ҳикматлидир.\n\n107. Яна шундайлар ҳам борки, улар (мўминларга) зарар етказиш, куфр, мўминлар орасига тафриқа солиш ва олдин Аллоҳ ва (Унинг) Расулига қарши урушган (бир) кишига кўз тутиш учун масжид қуриб олдилар. Яна: «Фақат (бундан) яхшиликни истаган эдик»,-деб қасам ҳам ичадилар. Аллоҳ гувоҳлик берадики, улар, албатта, ёлғончидирлар!\n\nИзоҳ: Мунофиқлар қурган бу масжид Ислом тарихида «Масжиди зирор» номи билан танилган. Уни Пайғамбаримиз (а. с.) одам юбориб буздириб, ёндириб юборганлар. Зеро, у масжид Қубо масжиди яқинига ёмон ниятда қурилган эди. Мунофиқларнинг бу иши Аллоҳга ҳам, Расулига ҳам хуш келмади.\n\n108. (Эй, Муҳаммад,) зинҳор (Сиз) унда (намоз ўқиш учун) турманг! Биринчи кундан тақвога асосланган масжид - Сизнинг ўшанда туришингиз лойиқроқдир. Унда покланишни хуш кўрадиган кишилар бор. Аллоҳ эса покланувчиларни севар.\n\n109. Биноларини Аллоҳдан (берилувчи) тақво ва розилик асосида қурган киши яхшироқми ёки биноларига қулаётган жар ёқасини асос қилиб олган ва шу сабабли (ўзи ҳам) жаҳаннам ўтига қулаган кишими?! Аллоҳ золимлар қавмини ҳидоят қилмагай.\n\n110. Қурган бинолари (бузиб ташлангач,) то юраклари ёрилгунга (ўлгунга) қадар дилларида шак бўлиб қолур. Аллоҳ билимли ва ҳикматлидир.\n\n111. Аллоҳ мўминлардан жонлари ва молларини жаннат эвазига сотиб олди: Аллоҳ йўлида жанг қилиб, ўлдирадилар ва ўлдириладилар. Таврот, Инжил, ва Қуръонда Ўзининг ҳақ ваъдасини берган Аллоҳдан кўра ким аҳдига вафодорроқдир?! Бас, битишган бу савдоларингиздан шодланингизлар! Ана ўша улкан ютуқдир!\n\n112. (Улар) тавба қилувчилар, ибодат қилувчилар, ҳамд (шукрона) айтувчилар, рўза тутувчилар, рукуъ этувчилар, сажда қилувчилар, яхшиликка буюрувчилар, ёмонликдан қайтарувчилар ва Аллоҳнинг ҳудуди (буйруқлари)ни риоя қилувчилардир. Мўминларга хушхабар беринг!\n\n113. На пайғамбар ва на мўминлар мушриклар учун, гарчи улар қариндошлари бўлса ҳам - уларнинг дўзах аҳли эканликлари маълум бўлгандан кейин - истиғфор (гуноҳларини кечиришини) сўрашлари жоиз эмас.\n\n114. Иброҳимнинг (ўз) отаси учун истиғфор сўраши фақат унга қилган ваъдаси туфайли эди. Аллоҳнинг душмани эканлиги билингандан кейин ундан (отасидан) воз кечди. Албатта, Иброҳим оқкўнгил ва ҳалимдир.\n\n115. Аллоҳ бирор қавмни ҳидоят қилгандан кейин то уларга нимадан сақланишларини баён қилмагунича, уларни адаштирувчи бўлмаган. Албатта, Аллоҳ ҳар нарсани билувчидир.\n\n116. Албатта, осмонлар ва Ернинг ҳукмронлиги Аллоҳга хосдир. (У) тирилтиради ва ўлдиради. Сизлар учун Аллоҳдан ўзга дўст ҳам, ёрдамчи ҳам йўқдир.\n\n117. Аллоҳ Пайғамбарнинг, муҳожирлар ва ансорларнинг тавбаларини қабул этди. Улардан бир гуруҳининг диллари чалғиёзгандан кейин оғир (бир) соатда унга эргашган эдилар. Сўнг тавбаларини қабул этди. Албатта, У уларга мушфиқ ва раҳмлидир.\n\n118. Яна (жангга чиқмай) қолган уч кишининг ҳам (тавбаларини қабул этди)*. Уларга Ер (шунча) кенглиги билан торлик қилгач ва диллари танг бўлгач ҳамда Аллоҳ (ғазаби)дан фақат Унга қочиш билан паноҳ топилишини билишгач, сўнгра улар тавба қилувчилардан бўлишлари учун Аллоҳ тавбаларини қабул этди. Албатта, Аллоҳ тавбаларни қабул этувчи ва ўта раҳмлидир.\n\nИзоҳ: Уч киши - Каъб ибн Молик, Мирора ибн ар-Рабиъ, Ҳилол ибн Умайя эдилар.\n\n119. Эй, имон келтирганлар! Аллоҳдан қўрқингиз ва (имонда) содиқ кишилар билан бирга бўлингиз!\n\n120. Мадина аҳолиси ва уларнинг теварагидаги аъробийлар учун Аллоҳнинг Расулидан қолишлари ва ундан кечиб ўзлари билан машғул бўлишлари жоиз эмас эди. Бунинг боиси-уларга Аллоҳ йўлида бирор ташналик, қийинчилик, очлик етса ва кофирларни жаҳлини чиқарадиган қадам боссалар, душманга бирор мусибат етказсалар, албатта, уларга шу сабабли яхши амал ёзилур. Албатта, Аллоҳ эзгулик қилувчилар мукофотини зое қилмас.\n\n121. Бирор кичик ёки катта садақа қилсалар ёки (Аллоҳ йўлида) бирор водийни босиб ўтсалар, албатта, қилган яхши ишлари сабабли Аллоҳ уларни мукофатлаши учун уларга (савоб) битилур.\n\n122. Мўминлар ёппасига (жангга) чиқишлари шарт эмас. Уларнинг ҳар бир гуруҳидан бир тоифа чиқмайдими?! (Қолганлари) динни ўрганиб, қавмлари уларга (жангдан) қайтиб келгач, (гуноҳдан) сақланишлари учун уларни огоҳлантирмайдиларми?!\n\n123. Эй, имон келтирганлар! Яқинларингиздаги кофирларга қарши жанг қилингиз! Улар сизлардан дағалликни топсинлар! Яна билиб қўйингизки, албатта, Аллоҳ тақволилар билан биргадир.\n\n124. Бирор сура нозил қилинса, улар ичида: «Бу (сура) қайсиларингнинг имонларингизни зиёда этди?» - дейдиган (мунофиқ)лар ҳам бўлади. Аммо имон келтирганларнинг имонларини эса (бу сура) зиёда қилур ва улар шод бўлурлар.\n\n125. Аммо дилларида иллат (шак ва нифоқ) бўлганларнинг эса, ифлосликлари (куфрлари)га яна ифлослик (куфр) қўшилади ва улар кофирлик ҳолларида ўлурлар.\n\n126. Кўрмайдиларми, (улар) ҳар йили бир ёки икки марта синовга учрамоқдалар. (Шундан) сўнг (ҳам) на тавба қиладилар ва на эслатма оладилар.\n\n127. Бирор сура нозил қилинса: «Сизларни бирор киши кўрмаяптими?» - деб бир-бирларига қараб олиб, сўнгра (уйларига) қайтадилар. Англамайдиган қавм бўлганлари сабабли Аллоҳ уларнинг дилларини (аксига) буриб қўйгандир.\n\n128. Ҳақиқатан, сизларга ўзларингиздан (чиққан), сизларнинг қийинчиликларингиздан алам чекадиган, сизлар билан қизиқувчи ва мўминларга мушфиқ ва раҳмдил Расул келгандир.\n\n129. Бас, (шунда ҳам) юз ўгирсалар, айтинг: «Менга Аллоҳ кифоядир. Ундан ўзга илоҳ йўқдир. Унга таваккул қилдим. У буюк Аршнинг раббидир!»."
  },
  {
    "name": "Юнус сураси",
    "text": "ЮНУС СУРАСИ\n\nЮнус - пайғамбар номи.\n\nСурада пайғамбарлар қиссаси, имон, эътиқод, илоҳий китоблар, қиёмат, қайта тирилиш, мукофот, жазо, жаннат, дўзах каби муҳим масалалар баён этилади. Унда асосан тавҳидга даъват, ширк ва куфрдан нафрат ғоялари олға сурилади.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Ро. Ушбулар ҳикматли Китоб оятларидир.\n\n2. Ўзларидан (бўлмиш) бир кишига (Муҳаммадга), одамларни огоҳлантиринг, имон келтирганларга Парвардигорлари ҳузурида содиқ қадамлик (тўғри йўлдан юришлик даражаси) борлиги ҳақида хушхабар беринг, деб ваҳий юборганимиз одамларга ажабланарли бўлдими?! Кофирлар эса: «Албатта, бу (Муҳаммад) аниқ сеҳргардир», - дедилар.\n\n3. Албатта, Раббингиз осмонлар ва Ерни олти кунда яратиб, сўнгра Арш узра муставий бўлган Аллоҳдир. Иш тадбирини (пухта) кўрар. Унинг изнисиз бирор шафоат қилувчи бўлмас. Ана ўша Аллоҳ Раббингиздир, Унга ибодат қилингиз! (Бундан) эслатма олмайсизларми?!\n\n4. Барчангизнинг қайтиш жойингиз Унинг ҳузуридир. Аллоҳнинг ваъдаси ҳақдир. У яратишни бошлайди, сўнгра имон келтириб, эзгу иш қилганларни адолат билан мукофатлаш учун уни (барча яратганларини) яна (ҳаётга) қайтаради. Кофир бўлганларга эса, қайноқ сувдан иборат ичимлик ва кофир бўлганлари сабабли аламли азоб бордир.\n\n5. У қуёшни зиё (таратувчи) ва ойни нур (сочувчи) этган ҳамда йилларнинг ададини ва (вақт ўлчовларидаги) ҳисобни билишларингиз учун уни (ойни) манзил (бурж)ларга (бўлиб) ўлчаб қўйган зотдир. Буни Аллоҳ фақат ҳақ (ҳикмат) билангина яратди. Билувчи қавм учун оятларни (У) батафсил баён қилур.\n\n6. Албатта, тун ва куннинг алмашиб туришида ҳамда осмонлар ва Ердаги Аллоҳ яратиб қўйган нарсаларда Аллоҳдан қўрқадиган қавм учун аломатлар бор.\n\n7. Албатта, Биз билан мулоқотда бўлишни кутмай, дунё ҳаёти билан қаноатланган ва у билан (дили) таскин топганлар ҳамда оятларимиздан ғофил бўлганлар,\n\n8. ана ўшаларнинг жойлари - қилмишлари туфайли - дўзахдир.\n\n9. Имон келтирган ва эзгу ишларни қилганларни эса имонлари сабабли Парвардигорлари ҳидоят қилур, неъмати мўл жаннат (боғлари)да остиларидан анҳорлар оқиб турур.\n\n10. У ердаги дуолари: «Эй, Аллоҳ! Сенга тасбеҳ айтамиз» дейишлик ва у ердаги сўрашишлари «Салом- алик»дир. Дуоларининг охири эса: «Оламлар Парвардигори - Аллоҳга ҳамд!» дейишликдир.\n\n11. Мабодо Аллоҳ одамларга ёмонликни (улар) яхшиликка шошилганлари каби тезлаштирганда эди, албатта, уларнинг ажаллари битган бўлур эди. Бас, Бизнинг мулоқотимизни кутмаганларни ўз туғён (тажовузкорлик)ларида гангиб юришларига ташлаб қўямиз.\n\n12. Инсонга зарар етганда, ётган ҳолда ё ўтириб ёки тик туриб ҳам Бизга илтижо қилади. Ундан зарарини кетказганимизда эса, гўё етган зараридан Бизга дуо қилмагандек кетаверади. Мана шу тарзда исрофчи (тажовузкор)ларга ўз қилмишлари зийнатли (чиройли) қилиб қўйилди.\n\n13. Сизлардан олдинги авлодларни (ҳам) зулм қилганларида ва пайғамбарлари (илоҳий) ҳужжатларни келтиргач, инонмаганларида, ҳалок қилганмиз. Шу тарзда жиноятчилар қавмини жазолагаймиз.\n\n14. Сўнгра қандай иш қилишингизни кўришимиз учун сизларни улардан кейин Ерга халифа (ўринбосар) қилдик.\n\n15. Уларга Бизнинг аниқ оятларимиз ўқилса, мулоқотимизни кутмаганлар: «Бундан бошқа қуръон келтир ёки уни (оятларини) ўзгартир!»- дейдилар. Айтинг: «Уни ўз томонимдан ўзгартириш менга мумкин эмас. Мен фақат, менга ваҳий қилинган оятларгагина эргашурман. Мен, агар Раббимга итоатсизлик қилсам, улуғ Кун (қиёмат) азобидан қўрқаман».\n\n16. Айтинг: «Агар Аллоҳ хоҳлаганда эди, мен уни (Қуръонни) ўқимас эдим ва сизларга ҳам (Аллоҳ) уни билдирмаган бўлур эди. (Ахир) ундан олдин ҳам умр бўйи сизларнинг орангизда (яшаб) турдим-ку! Бас, ақл юргизмайсизларми?!».\n\n17. Аллоҳ номидан ёлғон тўқиган ёки оятларини ёлғонга йўйган кимсадан ҳам золимроқ киши борми?! Зотан, жиноятчиларга толе ёр бўлмас.\n\n18. Аллоҳни қўйиб, уларга зарар ҳам, фойда ҳам келтира олмайдиган нарсаларга ибодат қиладилар ва «Ана шулар Аллоҳ ҳузурида бизни шафоат қилувчиларимиздир», - дейдилар. Айтинг: «Аллоҳга осмонлар ва Ердаги У билмайдиган нарсаларни билдириб қўймоқчимисизлар?! Аллоҳ уларнинг ширкларидан пок ва юксакдир!»\n\n19. Одамлар ягона уммат (бир динда) эдилар*. Сўнгра турли хил бўлиб кетдилар. Агар Раббингиздан (қиёматгача қўйиб бериш ҳақида) сўз кечмаганида, тортишаётган нарсалари ҳақида ҳукм қилинган бўлур эди.\n\nИзоҳ: Яъни Одам Ато ёки Нуҳ (а. с.) давридаги тўфон воқеасидан кейинги вақт.\n\n20. «Унга (Муҳаммадга) Парвардигоридан бирор мўъжиза туширилса эди!» - дейишади. Бас, айтинг: «Албатта, ғайбий ишлар Аллоҳга хосдир. Кутинглар! Мен ҳам сизлар билан бирга кутувчиларданман».\n\n21. Одамларга етишган зарар (қаҳатчилик) кетидан раҳмат (мўлчилик)ни тоттирсак, ногоҳ уларда оятларимизга нисбатан макр (инкор) намоён бўлади. Айтинг: «Аллоҳ тезроқ «макр» қилувчидир. « Расул (фаришта)ларимиз қилаётган макрингизни ёзиб қўюрлар.\n\n22. У сизларни қуруқлик ва денгизда сайр қилдирур. Сизлар кемада бўлган пайтингизда ва у майин шамол билан уларни (сизларни) олиб кетаётганида ва улар бундан шодланиб турганларида, қаттиқ шамол келиб ҳамда ҳар томондан тўлқин келганда, улар қуршовда қолганларини билиб: «Агар шундан бизни халос қилсанг, албатта, шукр қилувчилардан бўлурмиз!» - деб ихлос билан Аллоҳга илтижо қилурлар.\n\nИзоҳ: «сизларни» сўзи ўрнига «уларни» деб иккинчи шахсдан учинчи шахсга ўтиш, балоғат илмида «илтифот» деб аталади. Ўзбек тилида ҳам «мен» ўрнига «биз», «сиз» ўрнига «улар». сўзи қўлланилади. Ҳаж сафаридан келган кишига: «ҳаж қилибсизда» ўрнига «Ҳаж қилибдилар-да!» - дейилиши каби.\n\n23. Аллоҳ уларни халос этганда эса, бехос (яна) Ер юзида ноҳақдан тажовузкорлик қилурлар. Эй, одамлар! Бу тажовузингиз фақат ўзингизга зарардир. (Бу) дунё ҳаётининг матоҳи (овунчоғи)дир. Сўнгра қайтиш жойингиз Бизнинг ҳузуримиздир. Бас, (ўшанда) қилган ишларингиз хабарини сизларга берурмиз.\n\n24. Ҳақиқатан, дунё ҳаётининг мисоли худди Биз осмондан туширган (ёғдирган) сув бўлиб, одамзот ва ҳайвонот ейдиган нарсалардан иборат ер гиёҳлари у билан аралашиб, то ер ясаниб ва зийнатлангач, ер эгалари ўзларини унга қодир деб билган бир пайтда ерга тунда ёки кундузи Бизнинг амримиз келиб, уни кечаги куни обод бўлмагандек (йиғиб олинган) ҳосилга айлантириб қўйганимизга ўхшайди. Тафаккур қилувчи қавм учун (Биз) оятларни шу тарзда батафсил баён қилурмиз.\n\n25. Аллоҳ (одамларни) салом диёри (жаннат)га чорлайди ва хоҳлаган кишини тўғри йўлга ҳидоят этади.\n\n26. Эзгу иш қилганларга чиройли (савоб-жаннат) ва зиёдалик (Аллоҳнинг дийдорини кўришлик) бордир. Уларнинг юзларини қоралик ҳам, хорлик ҳам қопламас. Айнан ўшалар жаннат аҳлидирлар, улар у ерда мангудирлар.\n\nИзоҳ: Эзгу иш - Аллоҳни якка билиб, солиҳ амал қилишдир.\n\n27. Гуноҳ ишларни қилганларга эса, ҳар бир гуноҳга ўшанинг баробарида жазо (бордир) ва уларни хорлик қоплар. Улар учун Аллоҳ тарафидан сақловчи йўқ. Уларнинг юзлари гўё зулматли туннинг бир бўлаги билан қоплангандекдир. Ана ўшалар дўзах аҳлидирлар. Улар у ерда мангудирлар.\n\n28. Ҳаммаларини ўша кун (қиёмат)да тўплаб, сўнгра ширк келтирганларга: «Сизлар ва (Аллоҳга) шерик қилиб олган (бут)ларингиз, жойингизда турингиз!» - деб уларнинг ораларини ажрим қиламиз. (Сиғинилган) шерикларингиз: «Бизга сиғинган эмассизлар.\n\nИзоҳ: Яъни сохта маъбудалар: «Биз сизларнинг ибодатларингизни сезмадик», - деб иқрор бўлурлар.\n\n29. Бас, Аллоҳнинг ўзи биз билан сизларнинг ўртамизда гувоҳликка кифоядирки, сизларнинг (бизга қилган) ибодатингиздан ғофилдирмиз», - дерлар.\n\n30. Ана ўша ерда ҳар бир жон (эгаси) қилиб ўтган ишини синаб кўрар ва (ҳаммаси) ҳаққоний эгалари - Аллоҳга қайтарилур. Тўқиб юрган (бут)лари ҳам улардан ғойиб бўлур.\n\n31. Айтинг: «Сизларга Осмон ва Ердан ризқ бераётган ким ёки қулоқ ва кўзларингизга эгалик қилаётган ким?! Ўликдан тирикни чиқарадиган ва тирикдан ўликни чиқарадиган ва ишнинг тадбирини кўрадиган кимдир?!» Улар, албатта: «Аллоҳ», - дейдилар. Шунда айтинг: «Бас, қўрқмайсизларми?!»\n\n32. Бас, ана шу Аллоҳ ҳаққоний Раббингиздир. Ҳақиқатдан ўзгаси эса гумроҳликдир. Бас, қаёққа оғиб кетаяпсизлар?!\n\n33. Шундай қилиб имон келтирмаганлари сабабли фосиқлик қилганлар устидан Раббингизнинг (азоблайман деган) сўзи ҳақ бўлиб чиқди.\n\n34. Айтинг: «Шерик (бут, санам)ларингиз ичида олдин яратиб, (ўлгандан кейин) яна (ҳаётга) қайтара оладигани борми?!» Айтинг: «Аллоҳ олдин яратиб, сўнгра қайтара олади. Бас, қаёққа оғиб кетмоқдасизлар?!»\n\n35. Айтинг: «Шерик (бут, санам)ларингиз ичида ҳақ йўлга соладигани борми?!» Айтинг: «Аллоҳ ҳақ йўлга солади. Ҳақ йўлга сола оладиган Зот эргашилишга ҳақлироқми ёки йўлга сола олмайдиган, балки ўзи йўлга солинишга муҳтож нарсами?! Бас, сизларга не бўлди?! Қандай ҳукм қилмоқдасиз (ўзи)?!»\n\n36. Аксарияти фақат гумон ортидан эргашадилар. Гумон эса, бирор нарсада ҳақиқат ўрнига ўтмайди. Албатта, Аллоҳ уларнинг ишларидан огоҳдир.\n\n37. Ушбу Қуръон Аллоҳдан бошқа кимнингдир томонидан тўқилган бўлиши мумкин эмас. Балки, у (бутун) оламлар Парвардигори томонидан (келган), шубҳасиз, ўзидан олдинги нарса (илоҳий китоблар)ни тасдиқловчи ва батафсил (баён этилган) китобдир.\n\n38. Ёки: «Уни (Муҳаммад) тўқиган», - дейдиларми?! Айтинг: «У ҳолда, агар ростгўй бўлсангизлар, унга тенг биргина сура келтириб, Аллоҳдан бошқа имконингиз борича кишиларни (ёрдамга) чорлангиз!»\n\n39. Балки, (улар Қуръон) илмини эгалламай туриб ва унинг таъвили (тафсири) келмай туриб, ёлғонга йўйдилар. Улардан олдингилар ҳам (пайғамбарларини) худди шундай ёлғончига чиқарган эдилар. Золимларнинг тақдири қандай бўлганига боқинг!\n\n40. Улар ичида (унга) имон келтирганлари бор ва улар ичида унга имон келтирмайдиганлари ҳам бор. Раббингиз эса бузғунчиларни билувчироқдир.\n\n41. Агар Сизни ёлғончига чиқарсалар, айтинг: «Менинг ишим - менга. Сизларнинг ишларингиз - сизларга! Cизлар менинг қилаётган ишимга дахлсиздирсизлар, мен сизларнинг ишларингизга дахлсиздирман».\n\n42. Улар ичида Сизга (бепарволик билан) қулоқ соладиганлари ҳам бор. Ўзлари ақл юргизмаганларидан кейин Сиз «карлар»га (гап) эшиттира олармидингиз?!\n\n43. Улар ичида Сизга (шунчаки) назар ташлаб турадиганлари ҳам бор. Ўзлари кўрмасалар, кўрларни йўлга сола олармидингиз?!\n\n44. Албатта, Аллоҳ одамларга бирор нарсада зулм қилмайди. Лекин одамлар ўзларига зулм қиладилар.\n\n45. Уларни (қиёматда) тўплайдиган кунда (ўзларини бу дунёда) гўё кундуз куннинг бир соатича тургандек сезишиб, бир-бирларини таний бошлайдилар. Аллоҳ билан мулоқотда бўлишни инкор этганлар зиён кўрдилар ва ҳидоят топганлардан бўлмадилар.\n\n46. Агар Биз уларга ваъда қилаётган (азоб)нинг бир қисмини Сизга кўрсатсак ёки (олдинроқ) Сизни вафот эттирсак ҳам, барибир уларнинг қайтиб борадиган жойи Бизнинг ҳузуримиздир. Сўнгра (қолганига) Аллоҳ уларнинг кирдикорларига гувоҳдир.\n\n47. Ҳар бир уммат учун пайғамбар (бордир). Бас, пайғамбарлари келганда, уларга зулм қилинмаган ҳолда ўрталарида одилона ҳукм қилинур.\n\nИзоҳ: Исрў сурасининг 14-оятида ҳам шу мазмун талқин этилади.\n\n48. «Агар ростгўй бўлсангизлар, бу ваъда (азоб) қачон (бўлади)?» - дейдилар.\n\n49. Айтинг: «Аллоҳ хоҳламас экан, мен (ҳатто) ўзимга (ҳам) на зарар ва на фойда етказишга асло эга бўлмасман. Ҳар бир уммат учун (муайян) ажал (муддат) бордир. Ажаллари етганда, бирор соат кечиктира олмайдилар ҳам, олдинга ҳам сура олмайдилар».\n\n50. Айтинг: «Кўрдингизми, агар Унинг азоби сизларга кечаси ёки кундузи келса, жиноятчилар у (азоб)нинг нимасини шошилтирадилар?!»\n\n51. Қачон (ўша азоб) рўй бергандан сўнг унга имон келтирасизларми?! Эндими?! Уни (қачон бўлади деб) қистаган эдингиз-ку!\n\n52. Сўнгра зулм қилганларга: «Мангу азобни тотингизлар! Қилган қилмишларингиз сабаблигина жазоланурсизлар», - дейилади.\n\n53. Сиздан: «У (азоб) ҳақми?» - деб сўрайдилар. Айтинг: «Раббимга қасамки, ҳа, у албатта ҳақдир. Сизлар эса ожиз қолдирувчи (ундан қутулувчи) эмассизлар».\n\n54. Зулм қилган ҳар бир жон (эгаси)да Ердаги бор нарса бўлган тақдирда (азобдан қутулиш учун), албатта, уни тўлаган бўлур эди. Азобни кўришгач, армонларини ичларида сақлайдилар. Ўрталарида уларга зулм қилинмасдан одилона ҳукм қилинур.\n\n55. Огоҳ бўлингизки, осмонлар ва Ердаги нарсалар, албатта, Аллоҳникидир. Огоҳ бўлингизки, албатта, Аллоҳнинг ваъдаси ҳақдир, лекин уларнинг аксарияти (буни) билмайдилар.\n\n56. У тирилтирур ва ўлдирур ҳамда Унинг ҳузуригагина қайтарилурсизлар.\n\n57. Эй, одамлар! Сизларга Раббингиздан ваъз (насиҳат), диллардаги нарса (ширк иллати)га шифо ва мўминларга ҳидоят ва раҳмат келди.\n\n58. Айтинг: «Аллоҳнинг фазли ва раҳмати билан, бас, (албатта), шулар сабабли (мўминлар) шодлансинлар! У тўплаган (бойликлари)дан яхшироқдир.\n\nИзоҳ: Бу оятда Аллоҳнинг икки улуғ неъмати зикр қилинаётир. Бири фазли. Яъни, Ислом дини. Иккинчиси раҳмати. Яъни, Қуръони карим. Ҳадиси шарифда айтиладики, «кимгаким Аллоҳ таоло Ислом дини ва Қуръон илмини насиб этган бўлсаю, у камбағалман деб койинса, Аллоҳ то қиёмат кунигача унинг икки кўзи ўртасига (пешонасига) фақирлик тамғасини босиб қўяр».\n\n59. Айтинг: «Кўрдингизми, Аллоҳ сизлар учун нозил қилган ризқдан (бирини) ҳаром, бошқасини ҳалол қилиб олдингиз». Айтинг: «Кўрдингизми, сизларга Аллоҳ рухсат бердими ёки Аллоҳга туҳмат қиляпсизларми?!»\n\n60. Аллоҳ шаънига ёлғон тўқийдиганларнинг қиёмат куни ҳақидаги гумонлари нимадан иборат экан?! Албатта, Аллоҳ одамларга (нисбатан) фазл соҳибидир, лекин уларнинг аксарияти шукр қилмайдилар.\n\n61. Қайси бир машғулотда бўлманг, ундан (Қуръондан) бирор (оят) тиловат қилманг, (умуман) қандай иш қилманг, илло ўшанга киришганингиздаёқ сизларга шоҳид бўлурмиз. Ерда, хоҳ осмонда бирор зарра миқдорида ёхуд унда кичикроқ нарса ҳам Раббингиздан четда қолмайди, балки (у) аниқ Китоб (Лавҳул-Маҳфуз)да бордир.\n\n62. Огоҳ бўлингизки, албатта, Аллоҳнинг валий (дўст)ларига (охиратда) хавф йўқдир ва улар ташвиш ҳам чекмаслар.\n\n63. Улар имон келтирган ва тақволи бўлганлардир.\n\n64. Уларга дунё ҳаётида ҳам, охиратда ҳам башорат (хушхабар) бордир. Аллоҳнинг сўзларида ўзгартириш йўқдир. Ана шу буюк ютуқдир.\n\n65. Уларнинг (кофирларнинг) гапи Сизни хафа қилмасин! Куч-қудратнинг ҳаммаси Аллоҳдадир. У эшитувчи ва билувчидир.\n\n66. Огоҳ бўлингизки, албатта, осмонлар ва Ердаги барча жонзотлар Аллоҳникидир. Аллоҳни қўйиб, шерик (бут-санам)ларга эргашиб, илтижо қиладиганлар фақат гумон (нарса)га эргашадилар ва улар фақат тахмин қиладилар.\n\n67. У сизларга ором олишларингиз учун кечани ва (яшаш учун) ёруғлик берадиган қилиб кундузни яратган зотдир. Албатта, бунда эшитувчи қавм учун аломатлар бордир.\n\n68. «Аллоҳ фарзанд тутди», - дедилар. У (бу туҳматдан) мутлақо покдир. У бойдир. Осмонлар ва Ердаги нарсалар Уникидир. Сизларнинг ҳузурингизда бу тўғрида (Аллоҳнинг фарзандли эканини исботлайдиган) ҳеч қандай ҳужжат йўқдир. Аллоҳ шаънига билмайдиган нарсаларингизни гапирасизларми?!\n\n69. Айтинг: «Албатта, Аллоҳ номидан ёлғон тўқиётганлар нажот топмаслар».\n\n70. (Улар учун) бу дунёда озгина баҳрамандлик бор. Сўнгра, қайтишлари Биз саридир. (Шундан) сўнг кофир бўлганлари учун уларга қаттиқ азобни тоттирурмиз. .\n\n71. (Эй, Муҳаммад!) Уларга Нуҳ ҳақидаги хабарни ўқиб беринг! У (ўз) қавмига айтганди: «Эй, қавмим! Агар сизларга (менинг орангизда) туришим ва Аллоҳнинг оятларини (сизларга) эслатишим оғирлик қилган бўлса, бас, Аллоҳга таваккул қилдим. Шерик (бут ва санам)ларингиз билан бир бўлиб ишларингизни қилаверингизлар! Кейин ишларингиз сизларга ғам-ташвиш бўлмасин, тағин! Сўнгра ҳукмингизни менга ижро этаверингизлар, мени кутиб ўтирмангизлар!\n\nИзоҳ: «Ишларингиз сизларга ғамташвиш бўлмасин» - жумласидаги «ғам-ташвиш» бошқа маънода ҳам тафсир қилинган. Масалан, «махфий бўлмасин», - деган маънода. Бунга қараганда, жумланинг маъноси Нуҳ (а. с.) ўз қавмига: «Мени ҳалок қилиш ниятларинг махфий эмас, ошкора бўлсин», -деган бўладилар.\n\n72. Бас, агар юз ўгирсангизлар, сизлардан (мен хизматим учун) ҳақ сўраганим йўқ. Менинг (тегишли) ҳаққим (савобим) Аллоҳнинг зиммасидадир. (Мен Аллоҳга) таслим этувчилардан бўлишга буюрилганман».\n\n73. Бас, уни (Нуҳни) ёлғончига чиқаришгач, Биз уни ва у билан кемада бирга бўлганларни халос этдик ва уларни (Ерда) ўринбосарлар қилдик. Оятларимизни ёлғонга йўйганларни эса (тўфон сувига) ғарқ қилдик. Огоҳлантирилганларнинг оқибатига (тақдирига) боқинг!\n\n74. Сўнгра ундан кейин (бир қатор) пайғамбарларни (ўз) қавмларига юбордик. Бас, уларга ҳужжатларни келтирдилар. Улар олдин ёлғонга йўйган нарсаларига (энди ҳам) имон келтирмадилар. Тажовузкорларнинг дилларини шу тарзда муҳрлаб қўямиз.\n\n75. Сўнгра, уларнинг ортидан Мусо билан Ҳорунни Фиръавн ва (унинг) зодагонлари ҳузурига мўъжизаларимиз билан бирга юбордик. Бас, (улар) кибрландилар ва жиноятчи қавм бўлдилар.\n\nИзоҳ: Бу ерда зикр этилган мўъжизалар адади тўққизта бўлган: Қўлларидан таралувчи нур, асолари, тўфон, чигиртка, бит-бурга, қурбақа, қон, қаҳатчилик. Тафсилоти тарих ва сийратга доир манбалардан мутолаа қилинур.\n\n76. Бизнинг ҳузуримиздан уларга ҳақиқат келганида эса, «бу аниқ сеҳр», - дедилар.\n\n77. Мусо деди: «Сизларга ҳақиқат келганда (уни инкорига) сўз қиласизларми?! Сеҳрми шу?! Сеҳргарларнинг омади юришмайди-ку!»\n\n78. Айтдилар: «Ота-боболаримизнинг биз унда топган нарса (динлари)дан бизни буриш ва икковингизга Ерда катталик (ҳукмронлик) бўлиши учун бизга келдингми? Биз иккингизга (ҳам) ишонувчи эмасмиз».\n\n79. Фиръавн: «Барча билимдон сеҳргарлар ни менга келтирингиз!» - деди.\n\n80. Бас, сеҳргарлар келгач, Мусо уларга: «Ташламоқчи бўлган нарсангизни ташлангиз!» деди.\n\n81. (Қўлларидаги нарсаларни) ташлаганларида, Мусо деди: «Сизлар келтирган нарса - бу сеҳрдир. Аллоҳ, албатта, уни ботил (барбод) қилур. Зеро, Аллоҳ бузғунчиларнинг ишини тузатмайди.\n\n82. Гарчи жиноятчилар ёқтирмасалар-да, Аллоҳ ўз сўзлари (амрлари) билан ҳақиқатни рўёбга чиқарур.\n\n83. Мусога қавмидан фақат бир гуруҳ кишилар Фиръавн ва унинг зодагонларининг фитна қилишларидан хавфсираган ҳолда имон келтирдилар. Зеро, Фиръавн Ерда «олий» ва у исрофгар (тажовузкор)лардандир.\n\n84. Мусо деди: «Эй, қавмим! Аллоҳга имон келтирган экансизлар, бас, Унга таваккул ҳам қилингизлар, агар мусулмон бўлсангизлар, албатта».\n\n85. Бас, улар дедилар: «Аллоҳгагина таваккул қилдик. Эй, Раббимиз! Золимлар қавмига бизни фитна (алданувчи) қилиб қўймагин!\n\n86. Ўз раҳматинг билан бизни кофирлар қавмидан халос этгин!»\n\n87. Мусо ва унинг биродарига ваҳий орқали: Қавмларингиз учун Мисрда уйлар ҳозирлангиз ва уйларингизни қибла (намозгоҳ) этиб, намоз ўқингизлар ва мўминларга эса (эй, Мусо,) хушхабар беринг!» - деб айтдик.\n\nИзоҳ: Бу ердаги «хушхабар» Фиръавн устидан қилинадиган ғалабадир.\n\n88. Мусо деди: «Эй, Раббимиз! Сен Фиръавн ва унинг зодагонларига бу дунёда зебу зийнат ва мол-мулк ато этдинг. Эй, Раббимиз! (Бу эса, одамларни) Сенинг йўлингдан оздиришларига сабаб бўлди. Эй, Раббимиз! Мол-мулкларини барбод эт ва дилларини қаттиқ қил, токи (қиёатда) аламли азобни кўрмагунларича имон елтирмасинлар».\n\n89. (Аллоҳ) деди: «Иккингизнинг дуоингиз ижобат этилди. Энди, тўғри бўлингизлар! Билмайдиганларнинг йўлига зинҳор эргашмангизлар!»\n\n90. Исроил авлодини денгиздан ўтказдик. Фиръавн ва унинг лашкарлари улар ортидан зўравонлик ва зулм юзасидан эргашдилар. Унга (Фиръавнга) ғарқ бўлиш (соати) етишганда айтди: «Имон келтирдимки, Исроил авлоди имон келтирган Зотдан ўзга илоҳ йўқдир. Мен ҳам мусулмонларданман».\n\n91. (Аллоҳ деди): «Эндими?! Ахир, сен илгари итоатсизлик қилгандинг ва бузғунчилардан эдинг-ку!\n\n92. Мана бугун сендан кейингиларга белги (ибрат) бўлишинг учун жасадингни қутқарурмиз. Ҳақиқатан, одамларнинг аксарияти оятларимизданғофилдирлар. «\n\n93. Албатта, Исроил авлодини қулай жойга (Миср ва Шомга) жойлаштирдик ва уларга пок нарсалардан ризқ қилиб бердик. Уларга, то илм (Таврот) келмагунча, ихтилоф қилмадилар. Албатта, Раббингиз қиёмат куни ихтилоф қилган нарсалари ҳақида ўрталарида ҳукм чиқаради.\n\n94. (Эй, Муҳаммад!) Агар Сизга нозил этган нарса (тарихий воқеалар) хусусида шубҳа қилсангиз, Сиздан олдинги Китобни ўқийдиганлардан сўранг! Раббингиздан Сизга ҳақиқат (ваҳий) келгандан кейин (энди) сира шубҳаланувчилардан бўлманг!\n\n95. Аллоҳнинг оятларини ёлғонга йўядиганлардан ҳам бўлмангки, (акс ҳолда) зиён кўрувчилардан бўлиб қолурсиз!\n\n96. Албатта, (тақдирларида) Аллоҳнинг (кофир бўлурлар деган) сўзи муқаррар бўлганлар имон келтирмайдилар.\n\n97. Уларга барча мўъжизалар келса ҳам, то (қиёматда) аламли азобни кўрмагунларича (ўзгармайдилар).\n\n98. Кошки бирор қишлоқ (аҳли) имон келтирганда эди, имони унга фойда берган (ва ҳалок бўлмаган) бўлур эди. Илло, Юнус қавми (шундай қилди). Имон келтиришгач, улардан дунё ҳаётидаги хорлик азобини кетказдик ва уларни (маълум) вақтгача (ҳаёт лаззатидан) баҳраманд қилдик.\n\n99. Агар Раббингиз хоҳласа эди, Ер (юзи)даги барча кишилар ёппасига имон келтирган бўлур эдилар. Бас, Сиз одамларни мўмин бўлишларига мажбур қиласизми?!\n\n100. Аллоҳнинг изнисиз ҳеч бир жон (эгаси) имон келтира олмас. Азобни эса (Аллоҳ) ақл юритмайдиганларга раво кўрар.\n\n101. Айтинг: «Осмонлар ва Ердаги нарсаларга (ибрат назари билан) боқинглар! (Аммо) имон келтирмайдиган қавм учун мўъжизалар ҳам, огоҳлантиришлар ҳам фойда бермагай».\n\n102. (Улар) ўзларидан олдин (имон келтирмай) ўтганларнинг кунларига ўхшаш (азоб ёғилган) кунларнигина кутмоқдалар. Айтинг: «Кутаверинглар! Мен ҳам сизлар билан бирга кутувчиларданман».\n\n103. Сўнгра (қиёматда) пайғамбарларимиз ва имон келтирганларга нажот берурмиз. Шундай қилиб, мўминларга нажот бериш Бизга ҳақ (муқаррар) бўлди.\n\n104. Айтинг: «Эй, одамлар! Агар менинг динимдан шакда бўлсангиз, бас, сизларнинг Аллоҳни қўйиб сиғинаётган (бут-санам)ларингга (мен) сиғинмайман, балки сизларни вафот эттирадиган зот - Аллоҳга сиғинаман ва (мен) мўминлардан бўлишимга буюрилганман.\n\n105. Шунингдек, (менга буюрилганки) юзингизни (ўзингизни) тўғри бўлмиш динда муқим тутинг, асло мушриклардан бўлманг!\n\n106. Аллоҳни қўйиб, фойда ҳам, зарар ҳам етказа олмайдиган нарсаларга илтижо қилманг! Агар қилсангиз, унда, албатта, Сиз золимлардандирсиз.\n\n107. Агар Аллоҳ Сизга бирор зарар етказса, бас, Унинг Ўзидан бошқа уни кетказадиган (куч) йўқдир. Агар Сизга бирор яхшилик (етказиш)ни истаса, Унинг фазлини қайтарувчи (куч) ҳам йўқдир. Бандаларидан хоҳлаганига уни (фазлини) етказур. У кечиримли ва раҳмлидир».\n\n108. Айтинг: «Эй, одамлар! Сизларга Раббингиздан ҳақиқат (Қуръон ёки Пайғамбар) келди. Бас, кимки ҳидоят йўлига кирса, фақат ўзи учун ҳидоят йўлига кирган бўлади. Кимки янглишса, бас, ўзининг зарарига янглишган бўлади. Мен сизларга вакил (муаккал) эмасман».\n\n109. Сизга ваҳий этилган нарсага эргашинг ва то Аллоҳ ҳукм қилгунича сабр қилинг! Албатта, У ҳукм қилувчиларнинг яхшисидир."
  },
  {
    "name": "Худ сураси",
    "text": "ҲУД СУРАСИ\n\nҲуд - пайғамбар номи.\n\nСура Од қабиласига юборилган пайғамбар Ҳуд (а. с.) номи билан аталган. Унда тавҳид, имон, ислом, шариат аҳкомлари, пайғамбарлар қиссаси, Қуръони карим васфи ва бошқа маълумотлар илоҳий оятлар орқали баён этилган.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Ро. (Бу) оятлари мустаҳкам (қатъий) қилинган, сўнгра Ҳакиму Доно бўлмиш зот томонидан батафсил баён этилган Китобдир.\n\n2. (Қисқача баёни эса): «Аллоҳдан ўзгага асло сиғинмангизлар!» (деган хитобдир). Албатта, мен (Муҳаммад) Унинг номидан огоҳлантирувчи ва хушхабар берувчидирман.\n\n3. (Аллоҳ буюрадики), Раббингиздан мағфират (кечирим) сўрангизлар, сўнгра Унга тавба қилингизлар, шунда (У) сизларни маълум муддат (ажалларингиз охири)гача чиройли баҳра билан баҳраманд қилур ва ҳар бир фазлли (карамли, сахий) кишига Ўз фазлини ато этур. Агар юз ўгирсангизлар, бас, мен сизларга Улуғ кун (қиёмат) азоби (етиши)дан қўрқаман.\n\n4. Қайтиш жойингиз Аллоҳнинг ҳузуридир. У эса ҳар нарсага қодирдир.\n\n5. Огоҳ бўлингизки, албатта, улар (кофирлар сирларини) Ундан махфий тутиш учун кўкракларини (бошқа томонга) бурадилар. Огоҳ бўлсинларки, кийимларига ўраниб олганларида ҳам (Аллоҳ) яширган ва ошкор қилган нарсаларини билур. Албатта, У кўкрак (дил)лардаги сирларни билимдонидир.\n\n6. Ерда ўрмаловчи бирор нарса (жонзот) йўқки, унинг ризқи (таъминоти) Аллоҳнинг зиммасида бўлмаса! (У) унинг қароргоҳини ҳам, оромгоҳини ҳам билур. Ҳаммаси аниқ Китоб (Лавҳул-Маҳфуз)да (ёзилган)дир.\n\nИзоҳ: Лавҳул-Маҳфуз - Аллоҳ таоло барча мавжудотни яратмасдан олдин, то қиёматгача яратиладиган ашёларни, қиладиган ишларини, инсонлар тақдирини, илоҳий китоблар матни ва бошқа маълумотлар аслини ёзиб қўйган манбанинг номи.\n\n7. У (Аллоҳ) сизларнинг қайсиларингиз чиройлироқ (яхшироқ) иш қилишингизни синаш учун осмонлар ва Ерни олти кунда яратган зотдир. (У пайтда) Арши сув устида эди. Агарда Сиз: «Албатта, сизлар ўлгандан кейин тирилтирилурсизлар», - десангиз, куфрга кетганлар: «Бу сеҳрдан ўзга нарса эмас!» - дейишлари аниқ.\n\nИзоҳ: Ислом манбаларида ёзилишича, Аллоҳ таоло Еру осмонларни якшанба кунидан бошлаб жума кунигача, яъни, олти кунда яратган. Нима учун айнан олти кунда яратгани фақат Ўзигагина маълум. Ғайридинларнинг баъзилари Аллоҳ еттинчи куни, яъни, шанба куни дам олган десалар, бошқалари душанба кунидан бошлаб шанба куни тугатган ва якшанба куни дам олган, деб даъво қиладилар. Ислом дини ақидаси бўйича бу хил даъволар мутлақо нотўғридир. Зеро, Аллоҳ таоло ҳеч қачон чарчамайди ва У дам олишга, ухлашга, роҳатга муҳтож эмасдир. Олти кунда яратган нарсаларини бир зумда яратиб қўйишга ҳам қодир эди, лекин бандаларига намуна бўлсин учун, сабртоқатга ташвиқ этиш учун ва биз билмаган яна бошқа ҳикматлар билан олти кунда яратишни ирода қилди.\n\n8. Бордию улардан азобни маълум муддатгача кечиктирсак, улар: «Уни (азобни) нима ушлаб турибди?» - дейдилар. Огоҳ бўлсинларки, (азоб) келадиган кунида (уни) улардан қайтариб бўлмас ва масхара қилиб юрган нарсалари (азоб) уларни қамраб олур.\n\n9. Агарда биз инсонга Ўз марҳаматимизни тоттириб, сўнгра (яна) уни тортиб олсак, (қарабсизки) у ноумид ва ношукр (бўлиб қолур).\n\n10. Агарда унга бирор зарар келиб кетгандан кейин неъматларни тоттириб қўйсак: «Ёмонликлар мендан (ўзича) кетди», - дейди, албатта. Зеро, у мағрур ва фахрланувчидир.\n\n11. Илло, сабрли бўлган ва эзгу ишларни қилганларга, айнан ўшаларга мағфират ва катта мукофот бордир.\n\n12. Балким, Сиз «Унга бирор хазина тушса эди ёки у билан бирга (гувоҳ сифатида) бирор фаришта келса эди»,- деганлари учун Сизга ваҳий қилинаётган оятларнинг баъзиларини тарк этмоқчидирсиз ва шу сабабли юрагингиз сиқилаётгандир. Сиз, ахир, фақат огоҳлантирувчисиз, Аллоҳ эса ҳар нарсага вакил (гувоҳ)дир.\n\n13. Ёки: «Уни (ваҳийни Муҳаммад) тўқиб чиқаряпти», - дейдиларми? Айтинг: «Агар гапларингиз рост бўлса, шунга ўхшаш ўнта тўқилган сура келтириб, Аллоҳдан ўзга имконингиз етганича (ёрдамга ёки гувоҳликка) кимни бўлса ҳам чақирингизлар!»\n\n14. Бас, агар (улар) сизларга жавоб қилмасалар, билингизки, албатта, нозил қилинган нарса (Қуръон) Аллоҳнинг илми билан (ваҳий қилинган) экан ва Ундан ўзга илоҳ йўқ экан. Бас, энди сизлар мусулмонмисизлар?!\n\nИзоҳ: Жавоб қилмайдиганлар - кофирлар ва улар сиғинадиган бут-санамлари.\n\n15. Кимки, дунё ҳаёти ва унинг зийнатини истаса, у (каби)ларга амаллари (савоби)ни шу (дунё)да мукаммал берурмиз ва улар у ерда (дунёда) зиён қилмайдилар.\n\nИзоҳ: Яъни қилган савоблари учун ажрни ҳам шу дунёда олиб, охиратдан бенасиб бўлурлар.\n\n16. Ана ўшаларга охиратда дўзахдан бошқа (нарса) йўқдир. Қилган (савобли) ишлари ҳабата (барбод) ва қилиб юрган амаллари ботил (ҳеч) бўлур.\n\n17. Парвардигори томонидан ҳужжатга эга бўлган, кетидан Ундан гувоҳ (Қуръон) келган, ундан олдин пешво ва раҳмат саналмиш Мусо китоби (Таврот) ҳам бўлган киши (фақат дунё неъматларини истовчилар билан баробарми?!) Айнан ўшалар унга (Қуръонга) имон келтирадилар. Гуруҳлардан кимки уни инкор этса, бас, унга аталган жой дўзахдир. Бас, унда шак қилманг! Албатта, У Раббингиздан (келмиш) ҳақиқатдир. Лекин одамларнинг аксарияти (бунга) имон келтирмайдилар.\n\n18. Аллоҳ номидан ёлғон тўқигандан ҳам золимроқ киши борми?! Ана ўшалар (қиёматда) Парвардигори билан юзма-юз қилинурлар ва гувоҳлар: «Ана шулар Парвардигорлари номидан ёлғон гапирганлар», - дейдилар. Огоҳ бўлингизки, Аллоҳнинг лаънати золимларга (бўлур).\n\n19. (Улар) Аллоҳнинг йўлидан (одамларни) тўсиб, уни (йўлни) чалкаштирмоқчи бўладилар ва улар охиратга мункирдирлар.\n\n20. Ана ўшалар Ер юзида (ҳеч кимни) ожиз қолдира олмаган ва улар учун Аллоҳдан ўзга дўстлар ҳам бўлмаганлардир. Уларга азоб зиёдаси билан берилур. (Улар ҳақни) эшита олмас ва кўрмас эдилар.\n\n21. Ана ўшалар (қиёматда) ўзларига зиён қилганлардир ва улар (кўзи)дан тўқиб юрган (бут- санам)лари ғойиб бўлур.\n\n22. Шубҳа йўқки, улар охиратда кўпроқ зиён кўрувчилардир.\n\n23. Албатта, имон келтириб, эзгу ишларни қилган ва Парвардигорлари (тоати)га бўйин сунганлар - айнан ўшалар жаннат аҳлидирлар, улар у ерда мангудирлар.\n\n24. Иккала гуруҳ (кофир ва мўмин)ларнинг мисоли худди кўр билан кар ва кўрувчи билан эшитувчилар кабидир. Иккиси мисолда баробар бўладими?! Эслаб кўрмайсизларми?!\n\n25. Дарҳақиқат, Нуҳни ўз қавмига (пайғамбар қилиб) юбордик. (У деди): «Мен сизларга аниқ огоҳлантирувчиман.\n\n26. Аллоҳдан ўзгага сиғинмангизлар! Мен сизларга аламли азоб (келиши)дан қўрқаман».\n\n27. Бас, қавми орасидаги куфрга кетган зодагонлари дедилар: «Сени (биз) худди ўзимиздек (оддий) инсон деб биламиз ва сенга фақат бечораҳол кишиларгина (ўйламай) бир кўришда эргашаётганини кўраяпмиз. Сизларнинг биздан ортиқ жойингизни кўрмаяпмиз. Балки сизларни ёлғончи деб гумон қилмоқдамиз».\n\n28. (Нуҳ) деди: «Эй, қавмим! Қани айтингчи, агар Раббимдан (юборилган) ҳужжатга эга бўлсам ва У менга ўз даргоҳидан раҳмат (пайғамбарлик) ато этган бўлса-ю, сизларга (бу) мавҳум қилиб кўрсатилган бўлса, Сизлар уни ёқтирмаган ҳолларингда уни сизларга мажбурлаймизми?!\n\n29. Эй, қавмим! Сизлардан у (пайғамбарлик хизмати) учун мол-дунё сўрамайман. Менинг мукофотим фақат Аллоҳнинг зиммасидадир. Мен (сизларнинг талабингиз билан) имон келтирганларни (ҳузуримдан) қувиб чиқарувчи эмасман. Зеро, улар Парвардигорлари билан рўбарў бўлувчилардир. Лекин сизларнинг жоҳил қавм эканлигингизни кўриб турибман.\n\nИзоҳ: Пайғамбар ҳузуридаги камтар, камсуқум мўминларни кофирлар ёқтирмасдан, уларни ҳайдаб юборишни талаб қилар эдилар.\n\n30. Эй, қавмим! Агар уларни ҳайдасам Аллоҳнинг (азоби)дан менга ким ёрдам беради? Бас, эсламайсизларми?!\n\n31. (Мен) сизларга, ҳузуримда «Аллоҳнинг хазиналари бор» ҳам демайман. Ғайбни ҳам билмайман. «Мен фариштаман» ҳам демайман. Кўзларинг менсимаётган (фақир) кишилар тўғрисида, Аллоҳ уларга бирор яхшилик бермайди ҳам демайман. Уларнинг ичларидаги (имон ва ихлос)ни Аллоҳ яхшироқ билур. Мен (биламан десам), у ҳолда золимлардан бўлиб қолурман. «\n\n32. Улар (Нуҳ қавми) дедилар: «Эй, Нуҳ! Биз билан баҳслашдинг, лекин баҳсни кўп қилиб юбординг. Бас, агар ростгўйлардан бўлсанг, бизга ўша чўчитган нарсанг (азоб)ни келтир!»\n\n33. (Нуҳ) деди: «Уни Аллоҳ хоҳласа, албатта, келтиради. Сизлар эса, ожиз қолдирувчи (енгувчи) эмассизлар.\n\n34. Агар Аллоҳ сизларни оғдиришни истаб турган бўлса, (мен) сизларга насиҳат қилишни истаганим билан сизларга насиҳатим фойда бермайди. У Раббингиздир ва Унинг ҳузурига қайтарилажаксизлар».\n\n35. Ёки (кофирлар): «Унинг (Нуҳнинг) ўзи тўқияпти» дейишяптими? Айт: «Агар тўқиган бўлсам, жиноятим ўзимга-ку! Мен сизларнинг қилаётган жиноятингиз (куфрингиз)дан покдурман».\n\nИзоҳ: Баъзи тафсирларда бу оятдаги сўзлар Муҳаммад (а. с.) сўзлари бўлиши мумкинлиги қайд этилган.\n\n36. Нуҳга ваҳий қилинди: «Қавмингдан (ҳозиргача) имон келтирганларидан бошқа ҳеч ким энди имон келтирмас. Бас, уларнинг қилаётган ишлари сабабли ташвиш чекмагин!\n\n37. Бизнинг ҳимоямиз ва ваҳиймиз билан кемани ясагин ва зулм қилганлар ҳақида Менга (асрагин деб) хитоб қилмагин! Улар, албатта, ғарқ қилинувчилардир!»\n\n38. Кемани ясайбошлади. Қавмининг зодагонлари ҳар гал унинг олдидан ўтганларида уни масхара қилардилар. (Нуҳ) деди: «Агар бизни масхара қилсангиз, сизлар масхара қилганларингдек, биз ҳам (яқинда) сизларни масхара қилажакмиз.\n\n39. Бас, яқинда кимга хорловчи азоб ва унга мангу азоб тушишини билурсиз».\n\n40. То Бизнинг буйруғимиз (азобимиз-тўфон) келиб, ишлар кескинлашгач*, айтдик: «(Эй, Нуҳ!) Унга (кемага) ҳар бир (жонивор)дан бир жуфт - иккитадан ва аҳлинг (оила аъзоларинг)ни, илло (аҳлингдан кимларга ғарқ бўлиши ҳақида Биздан) сўз кечган бўлса, улар мустасно*, ҳамда имон келтирганларни орт. « Ваҳоланки, у билан бирга имон келтирганлар озчиликдир.\n\nИзоҳ: Ишнинг кескинлашуви оятда «тандир қизиб кетгач» деган маънони англатувчи ибора билан келтирилган. Изоҳ(а): Ғарқ бўлиши тақдирда белгиланганлар ичида Нуҳ (а. с.) нинг бир Воила деган хотини ва Канъон деган ўғли ҳам бор эди. Ҳаммаси бўлиб кемада соғ-саломат қолганлар адади тўғрисида турли ривоятлар мавжуд. Масалан 78, 72, 10, 8 киши эдилар. Ярми аёллар эди, деган нақллар бор.\n\n41. (Нуҳ) деди: «Унга (кемага) мининглар! Унинг сузиши ҳам, тўхташи ҳам Аллоҳнинг исми биландир. Албатта, Раббим кечиримли ва раҳмлидир».\n\nИзоҳ: Бу оят бошқача тафсирни ҳам кўтаради. Масалан, «Аллоҳнинг исми билан» ибораси тепага қўшилса, Аллоҳнинг исми билан мининглар, деган маъно чиқади.\n\n42. У (кема) уларни тоғлардек тўлқинлар ичида олиб борар экан, Нуҳ чеккада турган ўғлини чақириб деди: «Эй, ўғилчам! Биз билан бирга (кемага) мингин! Кофирлар билан бирга бўлмагин!»\n\n43. У (ўғли) деди: «Мени сувдан сақлайдиган бирор тоққа (чиқиб) паноҳ топарман». (Нуҳ) деди: «Бугун У раҳм қилганлардан бошқасига Аллоҳнинг амридан сақлаб қолувчи (ҳеч қандай куч) йўқдир». (Шу пайт) иккисининг ўртасини бир тўлқин тўсди ва (ўғли) ғарқ қилинганлардан бўлди.\n\n44. (Сўнгра) айтилди: «Эй, Ер! Сувингни ютгин! Эй, осмон! Ўзингни тутгин (ёғишни бас қил!)» Сув қуриди, буйруқ адо этилди ва (кема) Жувдий (тоғи) узра қўнди ҳамда «Золимлар қавмига - ҳалокат!» - дейилди.\n\nИзоҳ: Жувдий тоғи қаерда экани тўғрисида ҳам турли нақллар бор. У Ироқнинг Мусил шаҳрида, Ҳиндистонда, Араратда деган ривоятлар бунга мисолдир.\n\n45. Нуҳ Раббига нидо қилиб деди: «Раббим! Ўғлим менинг аҳлимдан. Сенинг (оиламни сақлашга берган) ваъданг эса ҳақ ва Сен ҳукм қилувчиларнинг энг доноси (ва одили)сан».\n\n46. (Аллоҳ) деди «Эй, Нуҳ! У сенинг аҳлингдан эмас! Албатта, у (унинг қилгани) яхши иш эмас. Бас, Мендан ўзинг (яхши) билмаган нарсани сўрамагин! Мен сенга жоҳиллардан бўлишингдан (қайтариб) насиҳат қиламан».\n\n47. (Нуҳ) айтди: «Раббим! Мен Сендан ўзим (яхши) билмаган нарсани сўрашимдан паноҳ тилайман. Агар мени кечирмасанг ва менга раҳм қилмасанг, албатта, зиён кўрувчилардан бўлурман».\n\n48. Айтилди: «Эй, Нуҳ! Биздан (бўлмиш) саломатлик ва сенга ва сен билан биргаликдаги жамоаларга (аталган) баракотлар билан (кемадан ерга) тушгин! (Умматингдан келажакда шундай кофир) жамоалар ҳам бўладики, уларни озгина баҳраманд қилурмиз, сўнгра уларни Биздан (юборилувчи) аламли азоб тутар».\n\n49. (Эй, Муҳаммад!) Булар Биз Сизга ваҳий қилаётган ғайб хабарларидандир. Буларни илгари на Сиз ва на қавмингиз билар эдингиз. Бас, сабр қилинг! Албатта, оқибат (ютуқ) тақводорларникидир.\n\n50. Од (қабиласи)га биродарлари Ҳудни (пайғамбар этиб юбордик). У айтди: «Эй, Қавмим! Аллоҳга сиғинингиз! Сизларга Ундан ўзга илоҳ йўқдир! Сизлар (сохта илоҳларни) фақат ўзларингиз тўқиб олувчисизлар.\n\n51. Эй, қавмим! Cизлардан (элчилик хизмати учун) ҳақ сўрамайман. Менинг ажрим (мукофотим) фақат мени яратган Зот зиммасидадир. Ақлни ишлатмайсизларми?!\n\n52. Эй, қавмим! Раббингиздан мағфират (кечирим) сўрангиз, сўнгра Унга тавба қилингиз, шунда У осмондан (ёмғир) ёғдирар ва қувватингизга қувват қўшар. Жиноятчи бўлиб кетмангизлар!»\n\nИзоҳ: Истиғфор айтиб тавба қилиш серобгарчиликка, серфарзандликка сабаб бўлиши тўғрисида Нуҳ (а. с.) даъватларида ҳам қайд этилган. (Нуҳ сураси 10,11,12-оятларга қаранг).\n\n53. (Улар) дедилар: «Эй, Ҳуд! Бизга бирор ҳужжат келтирмадинг. Биз сенинг (қуруқ) гапинг билан илоҳларимизни тарк этувчи ҳам, сенга ишонувчи ҳам эмасмиз.\n\n54. Биз сени балким илоҳларимиздан бирортаси чалиб кетгандир, демоқчимиз. «(Ҳуд) деди: «Мен Аллоҳни гувоҳ қиламан ва сизлар ҳам гувоҳ бўлингизларки, мен сизлар келтираётган ширкдан безорман.\n\n55. (Зеро, у) Аллоҳдан ўзгадир. Бас, энди ҳаммангиз менга макр қилаверингиз, сўнгра менга (уни) кечиктириб ўтирмангизлар!\n\n56. Мен Раббим ва Раббингиз - Аллоҳга таваккул қилдим. Ўрмаловчи (жонивор) борки, унинг инон- ихтиёри (тасарруфи) Унинг қўлидадир. Албатта, Раббим тўғри йўлдадир.\n\n57. Агар сизлар (имон ва тавбадан) бош тортсангиз, бас, сизларга етказишим топширилган нарсани сизларга етказиб бўлдим. Раббим сизлардан бошқа қавмни ўринларингизга халифа қилиб келтирур. Сизлар эса Унга зарар етказа олмайсизлар. Албатта, Раббим ҳамма нарсани қўриқловчидир».\n\n58. Амримиз (шамол азоби) келгач, Ҳудни ва у билан бирга имон келтирганларни Биздан (бўлмиш) марҳамат туфайли халос этдик ва уларга қаттиқ азобдан нажот бердик.\n\nИзоҳ: «Мадорик тафсири»да, мўминлар сони 400 киши бўлган дейилади.\n\n59. Ана шулар Од (қабиласи)дир. (Улар) Парвардигорларининг оятларини инкор этдилар, пайғамбарларига итоатсизлак қилдилар ва ҳар қандай золиму қайсарларнинг буйруқларига эргашдилар.\n\nИзоҳ: Аллоҳнинг Од қабиласига ишорат қилишига қараганда, ғазабга учраган бу қавм асоратлари Расулуллоҳ давриларигача ҳам Яман тоғларида сақланиб қолган.\n\n60. Уларга ушбу дунёда ҳам, қиёмат кунида ҳам лаънат етиб турур. Огоҳ бўлинг, албатта, Од (қабиласи) Парвардигорларини инкор этган эдилар. Огоҳ бўлинг, Ҳуднинг қавми - Од қабиласи)га ҳалокат бўлсин!\n\n61. Самуд (қабиласига) биродарлари Солиҳни (пайғамбар этиб юбордик). (У) айтди: «Эй, қавмим! Аллоҳга сиғинингизлар! Сизлар учун Ундан ўзга илоҳ йўқ. У сизларни ердан пайдо қилиб, сизларни уни обод этувчи этди. Бас, Ундан кечирим сўрангизлар, сўнгра Унга тавба этингизлар! Албатта, Раббим яқин ва (дуоларни) ижобат этувчидир».\n\n62. (Улар) дедилар: «Эй, Солиҳ! Бундан олдин умид қилинадиган киши эдинг. (Энди) бизни боболаримиз сиғинадиган нарсаларга сиғинишимиздан ман этасанми? Биз сен даъват этаётган нарсангдан шак шубҳадамиз».\n\n63. (Солиҳ) айтди: «Эй, қавмим! (Ўйлаб) Кўрдингизми, мабодо Раббим томонидан ҳужжатим бўлиб, Ўзи томонидан раҳмат (пайғамбарлик) берган бўлса-ю, (мен) Унга итоатсизлик қилсам, Аллоҳ (жазоси)дан мени ким ёрдам беради (қутқаради)? Менга зиёнданбошқа(нарса)орттирмаяпсизлар.\n\n64. Эй, қавмим! Мана бу - Аллоҳнинг мўъжизали туяси. Бас, уни Аллоҳнинг ерида ўтлаб юришига қўйиб беринглар ва унга бирор ёмонлик етказмангизлар. Акс ҳолда сизларни яқин азоб тутар».\n\n65. Бас, уни (туяни) сўйдилар. (Солиҳ) деди: «Уйларингизда уч кун (ҳаётдан) баҳраманд бўлиб турингиз! Бу ёлғондан ташқари ваъдадир».\n\n66. Буйруғимиз (азобимиз) келгач, Солиҳни ва у билан бирга имон келтирганларни Биздан бўлмиш раҳмат билан (азобдан) ва ўша куннинг шармандалигидан халос этдик. Албатта, Раббингиз кучли ва қудратлидир!\n\n67. Зулм қилганларни қичқириқ* тутди. Бас, (улар ўз) уйларида мурдага айландилар.\n\nИзоҳ: Жаброил (а. с.) бир наъра тортиб қичқирган эдилар, улар қаттиқ овоз таъсиридан ҳалок бўлдилар.\n\n68. Гўё у ерда (олдин) яшамагандек (излари ўчиб кетди). Огоҳ бўлингизки, Самуд (қабиласи) Парвардигорини инкор этган эдилар. Огоҳланингки, Самуд (қавми)га ҳалокат етсин!\n\n69. Иброҳимга элчиларимиз (фарзандли бўлиши ҳақида) хушхабар келтирдилар ва «Салом!» дедилар. У ҳам «Салом!» деди-да, ҳеч қанча вақт ўтмай, бир бузоқ (гўштининг тандир) кабобини келтирди.\n\nИзоҳ: Элчилар - Жаброил, Мекоил ва Исрофил ёки Жаброил билан бирган икки фаришта.\n\n70. Унга (таомга) қўл чўзишмаганини кўргач, (Иброҳим) уларни ётсиради ва улардан қаттиқ қўрқиб кетди. (Улар) дедилар: «Қўрқма! Биз Лут (қавми)га юборилганмиз».\n\nИзоҳ: Иброҳим (а. с.) нинг қўрқиб кетганларининг сабаби улар айрим гуноҳкор умматларини ҳалок этгани келишдимикан, деб ўйлаган эдилар.\n\n71. Хотини (Сора) турган эди, кулиб юборди. Унга Ишоқ (номли фарзанд) ва Ишоқнинг орқасидан Яъқуб (исмли набира беришимиз) ҳақида хушхабар бердик.\n\n72. (Сора) деди: «Вой, ўлмасам! Ўзим кампир ва бу эрим қария бўлатуриб, туғаманми?! Бу жуда қизиқ нарса-ку!»\n\n73. (Фаришталар) дедилар: «Аллоҳнинг ишидан ажабланасанми?! Эй, хонадон аҳли, сизларга Аллоҳнинг раҳмати ва баракоти бўлсин! Албатта, У ҳамд ва улуғлик эгасидир».\n\n74. Иброҳимдан қўрқув кетиб, унга хушхабар етгач, Биз билан Лут қавми (ҳалокати) тўғрисида баҳслаша бошлади.\n\n75. Албатта, Иброҳим ҳалим, серқайғу ва сертавбадир.\n\n76. (Фаришталар): «Эй, Иброҳим! Бу (баҳс)дан қайт! Зеро, Раббингнинг амри (Лут қавмига атаган азоби) келиб бўлган. Уларга қайтарилмас азоб келгусидир!»\n\n77. Элчиларимиз Лутнинг ҳузурига келганларида улар сабабли (ҳоли) ёмонлашди ва улар туфайли ташвиш чекди* ҳамда «Бу - оғир кун!» деди.\n\nИзоҳ: Ташвишлари - қавми буларни ҳам бузиб қўймасмикан, деб ўйлашлари эди. Зеро, улар хушрўй ёш йигитлар шаклида келган эдилар.\n\n78. Унинг (Лутнинг) олдига қавми югуриб келдилар. Олдиндан (улар) ёмон ишлар (баччабозлик) қилар эдилар. У (Лут) деди: «Эй, қавмим! Ана улар қизларим (Уларга уйланинглар). Улар сизлар учун покроқдир*. Бас, Аллоҳдан қўрқингизлар ва меҳмоним олдида мени шарманда қилмангизлар! Сизларда бирорта тўғри одам йўқми?!»\n\nИзоҳ: Лут (а. с.) ўз қизларини кофир қавмига эрга беришга рози бўлишларининг сабаби қадим даврдан то Пайғамбаримиз Муҳаммад (а. с.) нинг илк даъват замоналаригача мусулмон қизни кофирга никоҳи жоиз бўлган. Расулуллоҳ қизларидан бирини Абу Лаҳабнинг ўғлига никоҳлаб, кейинроқ ажратиб олганлари Ислом тарихидан маълум.\n\n79. (Улар) дедилар: «Бизнинг қизларингга ҳожатимиз йўқлигини биласан ва бизнинг мақсадимиз ҳам сенга маълум».\n\nИзоҳ: Мақсадлари - эркак жинси билан бўлишлик эди.\n\n80. (Лут) деди: «Қани эди, сизларга қувватим етса ёки бир кучли суянчиққа суяна олсам?!»\n\n81. (Фаришталар) айтдилар: «Эй, Лут! Биз Раббингнинг элчиларимиз. (Қавминг) сенга сира ета олмаслар (тега олмаслар). Бас, туннинг бир қисмида оилангни олиб кет! Сизлардан бирор киши ортига боқмасин! Хотинингни эса қўявер! Зеро, уларга етган нарса (азоб) унга ҳам етқусидир. Уларга ваъда қилинган вақт бомдод вақтидир. Бомдод яқин эмасми?!»\n\n82. Фармонимиз (азобимиз) келганида у ерни остин-устун қилиб юбордик ва у ерга қизитилган ғиштдан иборат тошларни пайдар-пай ёғдирдик.\n\n83. (У тошлар) Раббингиз ҳузурида белгили қилиб қўйилган эди. У (тошлар) золимларга узоқ эмасдир зоҳ(а): Ҳар бир тошга бир золим исми ёзиб қўйилган эди. Изоҳ(б): Яъни шундай азоб Макка мушрикларига ёки ҳар қандай золимга ҳам етиши мумкин.\n\n84. Мадян (қавми)га биродари Шуайбни (элчи - пайғамбар этиб юбордик). (У) деди: «Эй, қавмим! Аллоҳга сиғинингиз! Сизлар учун Ундан ўзга илоҳ йўқдир. Ўлчов ва вазндан уриб қолмангиз. Мен сизларни (ҳозирча) яхшилик (фаровонлик)да кўриб турибман ва мен сизларга (ҳаммани) қамраб олувчи кун (қиёмат)нинг азоби (бўлиши)дан қўрқаман.\n\n85. Эй, қавмим! Ўлчов ва вазнни адолат билан тўла берингиз! Одамларнинг нарсаларини уриб қолмангиз ва Ерда фасод ишларини қилиб, бузғунчилик қилмангиз!»\n\n86. Агар мўмин бўлсангиз (билиб қўйингизки), Аллоҳнинг (ҳалол касбдан) қолдиргани сизлар учун яхшидир. Мен эса, сизларга қўриқчи эмасман».\n\nИзоҳ: Бойликни қўриқчиси - бу ҳалол касб. Бу оят билан Аллоҳ таоло ҳалол меҳнат, пешона тери билан орттирилган бойликнинг фойдали экани, ҳалолдан топилган бойликнинг баракали бўлиши ва уни қўриқлашнинг ҳам ҳожати йўқлигига ишорат қилмоқда.\n\n87. (Улар) дедилар: «Эй, Шуайб! Ота-боболаримиз сиғиниб келаётган нарса (маъбуда)ларни тарк этишимизга ёки мол-мулкларимизни қандай хоҳласак, шундай бошқаришимиз (мумкин эмаслиги) ҳақида сенга намозинг буйруқ берадими? Ахир, сен ҳалим ва тўғри эдинг-ку?!»\n\n88. (Шуайб) деди: «Эй, қавмим? (Ўйлаб) кўрдингизми, агар (мен) Раббим томонидан ҳужжатга эга бўлсам ва (У) мени яхши ризқ билан таъминлаган бўлса (қандай қилиб сизларни ёмон ишлардан қайтармайин?). Мен сизларга мухолифлик қилиб, сизларни қайтараётган нарсани ўзим қилишни истамайман. Ислоҳдан ўзга ҳеч нарсани имконим борича хоҳламасман. (Бунга) муваффақ қилиш эса Аллоҳнинг ихтиёридадир. Унга таввакул этдим ва Унга инобат қилдим (ихтиёримни топширдим)\n\n89. Эй, қавмим? Менга хилоф қилишингиз сизларга Нуҳ қавмига ё Ҳуд қавмига ёки Солиҳ қавмига етганга ўхшаган балолар етишига олиб келмасин, тағин! Лут ҳам сизлардан узоқ эмас.\n\n90. Раббингиздан мағфират (кечирим) сўрангиз, сўнгра Унга тавба қилингиз! Албатта, Раббим раҳмли ва дўстлашувчи зотдир».\n\n91. Дедилар: «Эй, Шуайб! Сенинг айтаётганларингдан кўпини англамаяпмиз ва биз сенинг орамиздаги бир ожиз (инсон) эканлигингни кўрмоқдамиз. Агар қариндошларинг бўлмаганида, сени тошбўрон қилган бўлур эдик. Сен биз учун азиз одам эмассан. «\n\nИзоҳ: Шуайб (а. с.)нинг ўз қавми ичида қариндошлари ҳам бўлган. Улар пайғамбарни ҳимоя қилишлари мумкин деб кофирлар ҳадиксираб турар эдилар.\n\n92. (Шуайб) деди: «Эй, қавмим! Сизлар учун қариндошларим Аллоҳдан ҳам азизроқми? (Шунинг) учун Уни ортингизга (эътиборсиз) ташлаб қўйдингизми? Албатта, Раббим қилмишларингни қамраб олувчидир.\n\n93. Эй, қавмим! Мақомингизда (эътиқодингизда) туриб иш қилаверингиз! Мен ҳам иш қилувчиман. Сўнгра кимга хор қилувчи азоб келиши ва ким ёлғончи эканини билурсиз. (Кутиб) кузатиб турингиз! Мен ҳам сизлар билан бирга кузатувчидирман».\n\n94. Амримиз (азобимиз) келганда эса, Шуайбга ва у билан бирга имон келтирганларга Биздан (бўлмиш) раҳмат сабабли нажот бердик. Зулм қилганларни эса, қичқириқ тутди. Бас, (улар) уйларида мурдага айландилар.\n\nИзоҳ: Жаброил (а. с.) қичқириқларидан ҳалок бўлдилар.\n\n95. Гўё у ерда (олдин) яшамагандек (излари ўчиб кетди). Огоҳланингки, Самуд (қавми)га ҳалокат етгани каби Мадян (қавми)га ҳам ҳалокат етсин!\n\n96. Дарвоқе, Мусони оятларимиз ва аниқ ҳужжат (мўъжизали асо) билан элчи қилиб,\n\n97. Фиръавн ва унинг зодагонлари ҳузурига юбордик. Улар эса, Фиръавннинг буйруғига эргашдилар. Ваҳоланки, Фиръавннинг буйруғи тўғри эмас эди.\n\n98. У (Фиръавн) қиёмат куни (ўз) қавмини эргаштириб, уларни дўзахга туширур. (Улар) тушадиган ер қандай ҳам ёмон ер?!\n\n99. Уларга ушбу (дунё)да ҳам, қиёмат кунида ҳам лаънат етказилур. Берилган «ёрдам» қандай ҳам ёмон ёрдам?!\n\n100. Ана шу Биз Сизга (эй, Муҳаммад,) қиссасини айтаётган шаҳарларнинг хабарларидандир. Улардан (ҳозиргача) тургани ва (йўқ бўлиб) битгани бор.\n\n101. Уларга Биз зулм қилмадик, балки ўзларига (ўзлари) зулм қилдилар. Раббингиз амри (азоби) келганда эса, Аллоҳни қўйиб сиғинган (маъбуда)лари ҳеч ҳам фойда бермади ва уларга зиёндан бошқа нарсани орттирмади.\n\n102. Аҳолиси золим юртларни тутганда Раббингизнинг тутиши шундайдир. Албатта, Унинг тутиши аламли ва шиддатлидир.\n\n103. Албатта, бунда охират азобидан кўрққанлар учун ибрат бордир. Бу кун одамлар тўпланадиган ва ҳозир бўлинадиган кундир.\n\n104. У (кун)ни фақат саноқли муддатгачагина кечиктирамиз.\n\n105. (У) келган куни ҳеч бир жон (эгаси) Унинг рухсатисиз гапирмас. Улар ичида бахтсиз ҳам, бахтли (инсонлар) ҳам бўлур.\n\n106. Бас, ўшанда бахтсиз бўлганлар дўзахда бўлурлар ва улар у ерда инграб-ҳанграб турурлар\n\nИзоҳ: Яъни эшак овозига ўхшаш бақириқ билан овоз қилурлар.\n\n107. Модомики (охиратдаги) осмонлар ва ер бор экан, (улар) у ерда мангудирлар, илло Раббингиз хоҳлагани бундан мустаснодир. Албатта, Раббингиз истаган нарсасини амалга оширувчидир!\n\n108. Аммо бахтли бўлганлар эса, бас, жаннатда, то (охиратдаги) осмонлар ва ер тургунча у ерда мангу турурлар, илло Раббингиз хоҳлагани бундан мустаснодир. (Бу) битмас неъматдир.\n\n109. Ана ўша (мушрик)лар сиғинаётган нарса туфайли шубҳада қолманг? (Улар) олдин ота-боболари сиғингандек сиғинаверадилар. Биз ҳам уларнинг улушларини камайтирмасдан тўла берувчидирмиз.\n\n110. Мусога ҳам Китоб берган эдик. Бас, у ҳақда ихтилоф қилинди. Агар Раббингиздан (кечиктириш ҳақида) сўз кечмаганда эди, уларнинг ўрталарида (шу дунёда) ҳукм чиқарилган бўлур эди. Улар (мушриклар) у (Қуръон ёки азоб) тўғрисида шак-шубҳададирлар.\n\n111. Барчага, албатта, Раббингиз амаллари (мукофоти ва жазоси)ни мукаммал берур. Зеро, У (уларнинг) қилаётган ишларидан хабардордир.\n\n112. Бас, буюрилганингиздек тўғри бўлинг! Сиз билан бирга тавба қилганлар ҳам (тўғри) бўлсинлар! Ҳаддан ошиб кетмангизлар! Албатта, У қилаётган ишларингизни кўриб турувчидир.\n\nИзоҳ: Шу оят Расул (а. с.)га жуда оғир таъсир қилиб: «Мени Ҳуд(сураси) қаритди» - деган эканлар.\n\n113. Зулм қилганларга суянмангиз, токи сизларга (дўзахдан) олов етмасин! Сизлар учун Аллоҳдан ўзга дўст йўқдир. Сўнгра сизларга (қиёматда ҳам) ёрдам берилмас.\n\n114. Куннинг ҳар икки тарафида (яъни, эртаю кеч) ва туннинг бир бўлагида намоз ўқинг! Албатта, эзгу ишлар гуноҳларни кетказади. Бу ёд этувчилар учун ёдномадир.\n\nИзоҳ: Оят мазмунидан беш вақт намоз вақтларини чиқарганлар. Зеро, куннинг ҳар икки тарафини бомдод, пешин, аср намозлари вақти, туннинг бир бўлагини эса шом ва хуфтан намозлари вақти деб таъвил қилиш мумкин.\n\n115. Сабр қилинг! Бас, албатта, Аллоҳ эзгу иш қилувчилар мукофотини зое қилмас.\n\n116. (Қани энди) сизлардан олдинги асрларда ўтган фазилат эгалари ер (юзи)даги фасод (ишлар)дан қайтарганларида эди? Лекин улар ичида Биз нажот берганлардан озчилиги (бу) ишни қилдилар. Зулм қилганлар ўз роҳат-фароғатлари кетидан кетдилар ва жиноятчи бўлиб қолдилар.\n\n117. Раббингиз аҳолиси ислоҳотчи бўлган шаҳарларни зулм билан ҳалок этувчи эмасдир!\n\n118. Агар Раббингиз хоҳлаганида эди, (барча) одамларни бир уммат (бир дин) қилган бўлур эди. (Улар) мудом турлича (ҳар хил эътиқодда) бўлиб борурлар.\n\n119. Раббингиз раҳм қилган кишилар эса бундан мустаснодирлар. Уларни шунинг учун яратгандир. Раббингизнинг «Жаҳаннамни барча (куфрда ўтган) жинлар ва одамлар билан тўлдиражакман», - деган сўзи ҳақдир.\n\n120. Сизга (эй, Муҳаммад!) Пайғамбарларнинг хабарларидан дилингизга сабот бахш этадиганларини айтиб бермоқдамиз. Бу (қиссалар)да ҳақиқат, мўминлар учун насиҳат ва эслатма келди.\n\n121. Имон келтирмайдиганларга айтинг: «Ўз ҳолларингча иш қилаверингиз! Биз ҳам иш қилувчилармиз.\n\n122. Кутаверингиз ҳам. Биз ҳам кутувчилармиз».\n\n123. Осмонлар ва Ернинг ғайбий сири Аллоҳга хосдир. Барча иш Унгагина қайтарилур. Бас, Унга ибодат қилинг ва Унга таваккул этинг! Қилаётган ишларингиздан (эса) Раббингиз ғофил эмасдир."
  },
  {
    "name": "Юсуф сураси",
    "text": "ЮСУФ СУРАСИ\n\nЮсуф-пайғамбар номи.\n\n«Гўзал қисса» деб таърифланувчи ушбу сурада асосан Яъқуб (а. с.) нинг 12-ўғли Юсуф (а. с.) нинг бошидан кечирган воқеалари акс эттирилади. Сурада оталик ва биродарлик меҳри, ишқ-муҳаббат, аёллар макри, туш таъбири, сахийлик ва кечиримли бўлиш каби инсоний хусусиятлар ажиб услубда ўз ифодасини топган. Бу сурадан илҳомланган шоир ва ёзувчилар то ҳануз Юсуф-Зулайҳо қиссаси рукни билан турли достонлар ижод этганлар. Улар ичида Абдураҳмон Жомий, Фузулий, Фирдавсий, Рабғузий, Дурбек, Балхий каби шоирларнинг асарлари диққатга сазовордир.\n\nМеҳрибон ва Раҳмли Аллоҳ номи билан бошлайман.\n\n1. Алиф, Лом, Ро. Ушбулар аниқ Китобнинг оятларидир.\n\n2. Албатта, Биз уни (Китобни) англашларингиз учун арабий Қуръон тарзида нозил қилдик.\n\n3. Биз Сизга ушбу Қуръон (сураси)ни ваҳий қилишимиз билан бирга гўзал қиссани айтиб берурмиз. Сиз эса ундан (ваҳийдан) олдин бехабарлардан (бири) эдингиз.\n\n4. Эсланг, Юсуф (ўз) отаси (Яъқуб)га деди: «Эй, отажон! Мен (тушимда) ўн битта юлдуз, қуёш ва ойнинг менга сажда қилган ҳолларида кўрдим».\n\n5. (Отаси) айтди: «Эй, ўғилчам! Тушингни акаларингга* сўзлаб бермагин! Акс ҳолда сенга қаттиқ макр қилишади. Зеро, шайтон инсонга аниқ душмандир*.\n\nИзоҳ: Акаларининг исмлари - Рубил, Шамъун, Ловий, Яҳудо, Забулун, Яшжар бўлиб, бу олтовлон Яъқуб (а. с.)нинг Лайё деган хотини (тоғасининг қизи)дан туғилган. Яна Зулфа ва Балҳа деган чўриларидан тўрт ўғил - Дон, Нафтоли, Жод, Ошар. Лайё вафот этгандан кейин унинг синглиси Роҳилга уйланадилар. Ундан Юсуф ва Бинёмин туғилади. Ҳаммаси бўлиб Юсуфнинг 10 акаси ва бир укаси бўлган. Шу ўникки биродарларни «Асбот» дейилади. Изоҳ (а): Яъқуб (а. с.) Юсуфни ақлзаковати, ҳусну-сийрати, ахлоқ-одоби юқори даражада бўлганидан жуда севар эди. Бу меҳрни пайқаган акалари Юсуфга ҳасад қилишар эди. Шунинг учун кўрган тушини билсалар, рашк ва ҳасадлари янада ошиб кетмасин, деб, уни огоҳлантириб қўйди.\n\n6. Шу (тушингда кўрганинг) каби Раббинг сени танлаб олади, сенга гаплар (тушлар ёки илоҳий китоблар) мазмунини ўргатади ва икки боболаринг - Иброҳим ва Ишоққа тўла бергани каби, сенга ва Яъқуб наслига (Ўзининг) неъматини тўла бахш этади. Албатта, Раббинг билим ва ҳикмат эгасидир».\n\n7. Ҳақиқатан, Юсуф ва (унинг) акалари (қиссаси)да сўровчилар учун аломатлар бордир.\n\n8. Ўшанда (акалари) айтдилар: «Юсуф ва унинг укаси (Бинямин) отамизга биздан кўра суюклироқдир. Ваҳоланки, биз бир тўп (кўпчилик)миз. Ҳақиқатан, отамиз аниқ гумроҳлик узрадир.»\n\n9. (Бир-бирларига): «Юсуфни ўлдирингиз ёки уни бирор ерга чиқариб ташлангиз, шунда отангиз ўзи сизларга ортар (фақат сизларга меҳр қўяр). Ундан кейин (яна) солиҳ (киши)лар қавми бўлурсизлар».\n\nИзоҳ: Бу маслаҳатни Шамъун исмли акаси ёки шайтон берган деган ривоятлар бор.\n\n10. Улардан бир сўзловчи деди: «Юсуфни ўлдирмангиз, балки агар қилмоқчи бўлсангиз, уни қудуқ қаърига ташлангиз, (шунда) уни баъзи йўловчилар олиб кетар!»\n\n11. Дедилар: «Эй, отамиз! Нечун Сиз Юсуфни бизга ишонмайсиз? Ахир, биз унга жуда хайрихоҳмиз-ку!\n\n12. Эртага уни биз билан бирга жўнатинг, яйраб ўйнасин! Биз унинг учун қўриқловчилармиз».\n\n13. (Яъқуб) деди: «Уни олиб кетишингиз мени жуда ташвишлантиради, сизлар ундан ғафлатда бўлган чоғларингда уни бўри еб қўйишидан қўрқаман».\n\n14. Айтдилар: «Агарда биз бир тўда бўла туриб, уни бўри еб кетса, унда биз роса зиён кўрувчилар бўлиб қоламиз-ку?!»\n\n15. Бас, уни олиб кетишгач ва уни қудуқнинг қаърига ташлашга келишиб олишгач (уни амалга оширдилар), (Биз) унга: «Акаларингга бу ишлари тўғрисида (кези келганда), албатта, хабар берурсан, лекин улар (ҳақиқатни) сезмайдилар», - деб ваҳий қилдик.\n\n16. Оталари ҳузурига оқшом пайтида йиғлаб келишди.\n\n17. Айтдилар: «Эй, отамиз! Биз Юсуфни матоҳларимиз олдида қолдириб қувлашиб кетсак, уни бўри еб кетибди. Рост гапирсак ҳам, (барибир) сиз бизга ишонувчи эмассиз».\n\n18. Унинг кўйлаги узра сохта қон билан келдилар. (Яъқуб) деди: «Йўқ! Сизларни (ўз) нафсингиз (бундай мудҳиш) ишга ундаган. Бас, (менинг бурчим) чиройли сабрдир. Сизлар тавсифлаётган нарса устидан Аллоҳ (менга) мададкордир».\n\nИзоҳ: Сохта қондан мурод кийимларини бир қўзичоқ қонига бўяб келганларидир.\n\n19. (Юсуф уч кун ётгач) бир карвон келди. Сув келтирувчини юборган эдилар, у челагини (қудуққа) туширгач: «Хушхабар! Бу бола-ку!» -деди. Уни матоҳ сифатида махфий тутдилар. Аллоҳ эса қилаётган ишларини билувчидир.\n\nИзоҳ: Матоҳ сифатида бозорга олиб бориб сотиб юбориш ниятида яшириб қўйдилар.\n\n20. Уни (Мисрда) арзон - саноқли дирҳамларга сотдилар ва (бу ишда гўё) тарки дунёчилардан бўлдилар.\n\n21. Мисрда уни сотиб олган киши (шаҳар ҳокими Қитфир) хотини (Зулайхо)га: «Унга яхши жой бер, зора бизга фойдаси тегса ёки ўғил қилиб олсак», - деди. Шундай қилиб, Юсуфни ерга (Мисрга) жойлаштирдик ва гаплар (тушлар ёки илоҳий китоблар) таъвили (мазмуни)ни билдиришимиз учун (шундай қилдик). Аллоҳ (Ўз) ишида ғолибдир, лекин одамларнинг аксарияти (буни) билмайдилар.\n\n22. Вояга етгач, унга ҳукм (ҳакамлик) ва илм ато этдик. Чиройли иш қилувчиларни шу тарзда мукофотлаймиз.\n\n23. У (Юсуф) уйида бўлган аёл (Зулайхо) ундан нафси (жинсий яқинлик қилиши)ни талаб қилди ва эшикларни қулфлаб: «Қани кел!» -деди. (Юсуф) деди: «Аллоҳ сақласин! Ахир, у (эринг) хожам-ку?! Менга яхши жой берган бўлса?! Золимлар, зотан, иқболсиз бўлурлар!»\n\nИзоҳ: Оятдаги «золимлар»дан мурод хоинлар ёки зинокорлардир.\n\n24. (Зулайхо) унга мойил, у (Юсуф дили) ҳам бунга мойил бўлганди*. Агар Раббининг ҳужжатини* кўрмаганда (бўлар иш бўлар эди). Шу тарзда ундан ёмонлик ва фаҳшни буриб юбордик. Албатта, у (дили) холис бандаларимиздандир.\n\nИзоҳ: Юсуфдаги мойиллик дилда ҳосил бўладиган, лекин уни ижро этиш нияти бўлмаган мойиллик эди. Зулайҳодаги мойиллик эса уни амалга ошириш нияти билан эди. Изоҳ (а): Раббининг ҳужжати - отасининг сиймоси, яъни мазкур мойиллик пайдо бўлган заҳоти бехос кўзларига отаси Яъқуб (а. с.) нинг юзлари кўриниб, гўё «бу ишдан қайт!» - дегандек туюлди.\n\n25. (Иккиси) эшик томон қувлашиб кетди (Юсуф қочди, у қувди) ва (Зулайхо) унинг кўйлагини орқа томондан йиртиб юборди. Эшик олдида хожаси (эри)га йўлиқдилар. (Зулайхо) деди: «Оилангга ёмонликни раво кўрган кишининг жазоси фақат ҳибсга олиниш ёки аламли азобдир».\n\n26. (Юсуф) деди: «Унинг ўзи мендан нафсим (жинсий яқинлик қилишим)ни талаб қилди». Унинг (Зулайхонинг) қариндошларидан бири* гувоҳлик бериб: «Агар унинг кўйлаги олд (томон)дан йиртилган бўлса, у (Зулайхо) рост сўзлаган, у (Юсуф) эса ёлғончилардандир.\n\nИзоҳ: Гувоҳлик берган қариндоши ўз амакисининг норасида ўғли эди.\n\n27. Бордию кўйлаги орқа (томон)дан йиртилган бўлса, у (Зулайхо) ёлғон сўзлаган, у эса ростгўйлардандир».\n\n28. (Зулайхонининг эри унинг) кўйлаги орқа томонидан йиртилганини кўргач: «Албатта, бу сиз (аёллар)нинг макрларингиздир. Ҳақиқатан, сизларнинг макрингиз улкандир.\n\n29. Юсуф! Бу (иш)ни қўйгин, сен эса (эй, Зулайхо) гуноҳинг учун кечирим сўра. Зеро, сен янглишганлардан бўлдинг», - деди.\n\n30. Шаҳардаги аёллар: «Ҳокимнинг хотини ўз хизматкори билан ўйнашмоқчи бўлибди. Юрагидан уриб қўйибди. Албатта, биз уни аниқ адашганликда деб билурмиз», - дедилар.\n\n31. Бас, (Зулайхо) уларнинг макрларини эшитгач, улар ҳузурига (одам) юборди ва уларга суяниб ўтирадиган жой ҳозирлади ҳамда улардан ҳар бирига биттадан пичоқ бериб (Юсуфга): «Улар ҳузурига чиққин!» - деди. Бас, уни кўришгач, унга маҳлиё бўлдилар ва қўлларини кесиб олдилар ҳамда «Ё, Аллоҳ! Бу башар эмас! Бу (азизу) мукаррам фариштанинг ўзгинаси-ку!» - дедилар.\n\n32. (Зулайхо) деди: «Мени у тўғрида маломат қилганларинг шу (йигит)дир. Ҳақиқатан, ундан нафси (жинсий яқинлиги)ни талаб қилганимда, у сақланди. Қасамки, агар (у) менинг буйруғимни бажармас экан, албатта, у зиндонбанд қилиниб, ҳақирлардан бўлиб қолур».\n\n33. (Юсуф) деди: «Эй, Раббим! Менга таклиф этишаётган нарсадан кўра зиндон маъқулроқдир. Агар уларнинг макрларини мендан дариғ тутмасанг, уларга мойил бўлиб, жоҳиллардан бўлиб қолурман».\n\n34. Бас, Рабби (дуосини) ижобат қилди ва у (аёл)ларнинг макрларини ундан бартараф этди. Албатта, У эшитувчи ва билувчидир.\n\n35. Сўнгра уларга (Миср ҳокими ва унинг аъёнларига) аломатларни кўрганларидан сўнг уни (маълум) бир вақтгача зиндонбанд қилиб туриш (фикри) пайдо бўлди.\n\n36. Зиндонга у билан бирга яна икки йигит (туҳмат билан) тушди. Улардан бири (соқий бўлгани): «Мен тушимда май тайёрлаётган эмишман», - деди. Униси (шоҳнинг нонвойи) эса: «Мен бошимда нон кўтариб турган эмишман. Қушлар ундан еяётган эмиш. Сен бизга шунинг таъбирини айтиб бер! Зеро, биз сени эзгу иш қилувчилардан эканингни кўриб турибмиз», - деди.\n\n37. (Юсуф) айтди: «Мен сизларга озуқа бўладиган таом олдингизга келишидан бурун унинг (қандайлиги) таъвилини айтиб берурман. Бу Раббимнинг менга билдирган нарсаларидандир. Мен Аллоҳга имон келтирмайдиган ва охиратни инкор этувчи қавм динини тарк этдим.\n\n38. Шунингдек, аждодларим Иброҳим, Ишоқ ва Яъқубларнинг динига эргашдим. Биз учун Аллоҳга бирор нарсани шерик қилиш мумкин эмасдир. Бу Аллоҳнинг бизларга ва одамларга (нисбатан) фазлидир, лекин аксарият одамлар шукр қилмайдилар.\n\n39. Эй, икки ҳамзиндонларим! Турли-туман «илоҳлар» яхшими ёки ягона ва ғолиб Аллоҳми?\n\n40. Сизлар Уни қўйиб, ўзларингиз ва ота-боболарингиз атаб олган номлар (бут-санамлар)гагина сиғиняпсизлар. Уларга Аллоҳ бирор ҳужжат туширмаган бўлса?! (Ибодат ва дин тўғрисидаги) ҳукм фақат Аллоҳ ихтиёридадир. (У) Ўзидан бошқага сиғинмасликка буюрган. Тўғри дин - мана шу! Лекин одамларнинг аксарияти (буни) билмайдилар.\n\nИзоҳ: Демак, инсон билим олиш имкониятига эга бўлатуриб, билишга ҳаракат қилмаса ва билмаганидан гуноҳ иш қилиб қўйса ҳам гуноҳ ёзилади. Билмаслиги узр бўлмайди.\n\n41. Эй, икки ҳамзиндонларим! Энди, сизларнинг бирингиз (кўрган туш)га келсак, (у озод этилиб, яна) хожасига соқийлик қилур. Униси бўлса, (дорга) осилади ва унинг бошидан қушлар (чўқиб) ерлар. Сизлар жавобини сўраган иш битди».\n\n42. Икковидан халос топувчи деб ҳисоблаган (соқийга Юсуф): «Хожанг ҳузурида мени ёд эт!» - деди. Лекин, шайтон хожасига айтишни унуттирди. Натижада (Юсуф) бир неча йил зиндонда қолди.\n\nИзоҳ: етти йил.\n\n43. Шоҳ деди: «Мен тушимда еттита озғин сигир еттита семиз сигирни еяётганини ва еттита яшил бошоқ билан бирга бошқа (еттита) қуриган бошоқларни кўрдим. Эй, аъёнлар! Агар туш таъбирини айтувчи бўлсангиз, тушим тўғрисида фатво (жавоб) берингиз-чи!»\n\nИзоҳ: Шоҳнинг номи Райён ибн Валид эди.\n\n44. (Аъёнлар) айтдилар: «(Бу) алағда тушлар. Биз (бундай) тушлар таъбирига олим эмасмиз».\n\n45. Икки (маҳбуслар)дан озод бўлгани аллақанча муддат ўтгач, (Юсуф) ёдига тушиб деди: «Унинг таъбирини мен айтиб берурман. Мени (Юсуф ҳузурига) юборингиз!»\n\n46. (У бориб деди): «Юсуф! Эй, ростгўй одам! Бизга еттита озғин сигир еттита семиз сигирни егани ҳамда еттита яшил бошоқ билан бирга турган бошқа (етти) қуруқлари тўғрисидаги (туш) фатвоси (таъбири)ни айтиб бергин. Шояд одамлар олдига борсам ва зора, улар ҳам (буни) билиб олишса».\n\n47. (Юсуф) айтди: «Одатларинг бўйича етти йил зироат қилаверингиз. Олган ҳосилингизни (омборда) бошоғи билан қолдирингиз. Фақат озгина ўзларинг ейдиганини (янчиб олингиз).\n\n48. Сўнгра, ундан кейин қаттиқ етти (йил) келади ва шу (қаҳатчилик йил)лар учун ғамлаб қўйган захирангизни еб кетади. Фақат озгина асраб қўйганингиздан (қолур).\n\n49. Сўнгра, ундан кейин бир йил келиб, одамлар унда ёмғирга сероб бўлурлар ва унда (мевалардан) шарбат олурлар».\n\n50. Шоҳ, (буларни эшитиб): «Уни ҳузуримга олиб келингиз!» - деди. Чопар келгач, у (Юсуф) деди: «Хожанг ҳузурига қайтиб боргинда, ундан қўлларини кесиб олган аёллар нима бўлганини сўра! Албатта, Раббим уларнинг макрларини билувчидир».\n\n51. (Шоҳ аёлларни топиб) деди: «Юсуфдан шаҳвоний майллик талаб қилганингизда не бўлган эди?»\n\nАйтдилар: «Аллоҳ сақласин! Унинг бирор ёмонлигини билмадик». Ҳокимнинг хотини (Зулайхо) деди: «Мана энди, ҳақиқат рўёбга чиқди. Ундан мен (жинсий) майллик талаб қилган эдим. У, ҳақиқатан, (сўзида) содиқлардандир».\n\n52. (Шундан кейингина Юсуф деди): «Буни мен (шаҳар ҳокими) ғойиблигида унга хиёнат қилмаганимни ва Аллоҳ хиёнатчилар макрини раво қилмаслигини (шоҳ ҳам) билиши учун (қилдим).\n\n53. Нафсимни оқламайман. Зеро, нафс -агар Раббим раҳм айламаса - фақат ёмонликка қистовчидир. Албатта, Раббим кечиримли ва раҳмлидир».\n\n54. Шоҳ: «Келтиринглар уни ҳузуримга, уни ўзимга хос кишилардан қилиб олай!» - деди. У билан сўзлашгач (шоҳ): «Сен бугун(дан бошлаб) бизнинг ҳузуримизда мартабали ва ишончли (шахс)дирсан», - деди.\n\n55. Юсуф) деди: «Мени шу ернинг хазинабони қилиб қўй! Зеро мен сақловчи ва (тасарруфни) билувчидирман».\n\nИзоҳ: Пайғамбаримиз Муҳаммад (а. с.) шу оятни ўқиб айтган эканлар: «Аллоҳ биродарим Юсуфни раҳмат қилсин, агар хазинабонлик лавозимини шошилиб ўзи сўрамаганда, бир йил кечиктирмасдан шу лавозим берилар эди».\n\n56. Шундай қилиб, Юсуфни (ўша) ернинг ўзи хоҳлаган жойида истиқомат қиладиган қилиб қуйдик. Раҳматимизни Ўзимиз хоҳлаган кишиларга етказурмиз ва эзгу иш қилувчилар мукофотини зое қилмайдурмиз.\n\n57. Охират мукофоти эса, имон келтирган ва тақволи бўлганлар учун яхшидир.\n\n58. Юсуфнинг биродарлари (Мисрга) келишиб, унинг ҳузурига кирганларида, уларни таниди. Улар эса, уни танимас эдилар.\n\n59. Уларни сармоялари билан жиҳозлагач, (Юсуф) деди: «Ўша, ота бир иниларингизни менинг ҳузуримга келтирингиз. Ахир, мен сизларга яхши мезбонлик қилиб, (донларни) тўла ҳолда ўлчаб бераётганимни кўраяпсизларми?\n\n60. Бас, агар уни менинг ҳузуримга олиб келмасангизлар, у ҳолда менинг даргоҳимда -сизлар учун ўлчанадиган нарса йўқдир - менга яқин келмай қўя қолинглар»\n\n61. Улар: «Отасидан уни (бизга қўшиб юборишни) сўраймиз. Албатта, бизлар (шундай) қилувчимиз», - дедилар.\n\n62. (Юсуф ўзининг тарозибон) йигитларига: «Уларнинг, (донга алмаштириш учун) келтирган нарсаларини юкларининг ичига (қайтариб) солиб қўйинглар. Шояд уйларига қайтган вақтларида, уларни таниб, яна қайтиб келсалар»,-деди.\n\n63. Оталарининг олдига қайтиб келишгач, дедилар: «Эй, ота, (бундан кейин) бизларга ўлчов (озиқ-овқат) берилмайдиган бўлди. Биз билан бирга инимизни юборгин, шунда ўлчаб ола биламиз. Бизлар, албатта, уни муҳофаза қилувчимиз».\n\n64. (Яъқуб) деди: «Мен уни сизларга илгари унинг акасини ишонганимдек ишонайинми?! (Лекин) Зотан,\n\nАллоҳ энг яхши сақлагувчидир ва У меҳрибонларнинг меҳрибонроғидир».\n\n65. (Олиб келган) юкларини очиб кўришгач, (алмаштириб келиш учун олиб борган) нарсаларини ўзларига қайтарилганини кўриб, дедилар: «Эй, ота, мана нарсаларимиз ўзимизга қайтарилибди. (Яна) бизга нима керак?! (Инимизни қўшиб юборсанг), яна оиламизга озиқовқат келтирурмиз, инимизни муҳофаза қилурмиз ва (унинг учун ҳам) бир туя юкни ортиқроқ олурмиз. Бу (мисрлик хазиначи учун) озгина ўлчовдир».\n\n66. Яъқуб айтди: «Уни (Биняминни) менинг олдимга келтиришингиз ҳақида Аллоҳдан васиқа келтирмагунингизга қадар (яъни, Аллоҳ номига қасам ичмагунингизча,) қуршовда қолишингиз бундан мустасно, уни сира сизлар билан бирга юбормасман». Унга васиқаларини келтиришгач, (Яъқуб): «Бу айтаётган гапларимизга Аллоҳ гувоҳдир», - деди.\n\n67. (Сўнг уларни сафарга кузатар экан), айтди: «Эй, ўғилларим, (Мисрга) бир дарвозадан кирманглар, балки турли хил дарвозалардан киринглар! Мен сизлардан Аллоҳнинг бирор ҳукмини қайтара олмайман. Ҳукм фақат Аллоҳнинг измидадир. Унгагина таваккул қилдим. Барча таваккул қилувчилар (ҳам) Унинг Ўзигагина таваккул қилсинлар!»\n\n68. Уларнинг оталари буюрган тарафлардан (Мисрга) киришлари улардан Аллоҳнинг бирор ҳукмини қайтарувчи эмасдир. (Бу) фақат Яъқубнинг дилидаги (фарзандларига нисбатан меҳридан пайдо бўлган) бир эҳтиёж бўлиб, у ўшани қондирган эди, холос. Зотан, у Биз (ваҳий орқали) берган таълимимиз сабабли (чуқур) билим эгасидир. Лекин одамларнинг аксарияти (буни) билмайдилар.\n\n69. Юсуфнинг ҳузурига кирганларида, у инисини ўзига тортиб: «Мен сенинг акангман. Энди улар (яъни, акаларимиз) қилаётган нарса (ҳасад-адоватлари)дан ғамгин бўлмагин», - деди.\n\n70. Бас, уларнинг ҳожатларини раво қилгач, инисининг юки орасига (билдирмай) бир қадаҳни солиб қўйди. Сўнгра жарчи: «Эй карвон (эгалари), сизлар ўғридирсизлар», - деб жар солди\n\n71. Улар келишгач: «Нима йўқотдингизлар?», - дедилар.\n\n72. (Жарчилардан бири) айтди: «Подшоҳнинг қадаҳини йўқотдик. Уни топиб келтирган кишига бир туя юк (мукофотдир). Мен шунга кафилман».\n\n73. Улар дедилар: «Аллоҳга қасамки, бизлар бу ерга бузғунчилик қилиш учун келмаганимизни биласизлар-ку! (Бизлар) ўғри эмасмиз».\n\n74. «Агар ёлғончи бўлсангизлар, (ўғрининг) жазоси нима бўлур?»- сўрашди (жарчилар).\n\n75. Улар дедилар: «Унинг жазоси, кимнинг юки орасидан топилса, ўша кимса жазоланур. Бизлар зулм (ўғрилик) қилувчи кимсаларни мана шундай жазолаймиз».\n\n76. Бас, (Юсуфнинг хизматкори ахтаришни) унинг биродари (Бинямин)нинг идишидан олдин уларнинг (яъни, акаларининг) идишларидан бошлади. Сўнгра уни укаси идишидан «топиб» чиқарди. Биз Юсуфга мана шундай ҳийла (тадбир)ни қилдик (билдирдик). (Чунки) подшоҳнинг динида ўз биродарини - Аллоҳ хоҳламаса - (бошқа йўл билан) олиб қола олмас эди. Биз (ўзимиз) хоҳлаган кишиларнинг даражаларини кўтарурмиз. Ҳар бир илм эгасининг устида (ундан) билимдонроқ (олим) бордир.\n\n77. Улар: «Агар бу (Бинямин) ўғрилик қилган бўлса (қилгандир, чунки) илгари унинг акаси ҳам ўғрилик қилган эди», - дедилар. Бас, Юсуф бу гапни ичига солиб, уларга билдирмади ва «Сизлар ёмон (тубан) мартабададирсизлар. Аллоҳ сизларнинг «васфларингизни» яхши билувчидир», - деди.\n\n78. Улар дедилар: «Эй, азиз, унинг бир кекса отаси бор. Сен унинг (Биняминнинг) ўрнига бизлардан биримизни олиб қолгин. Бизлар сенинг эзгу ишларни қилувчи зотлардан эканингни кўрмоқдамиз».\n\n79. (Юсуф) айтди: «Нарсамизни идишидан топиб олган кимсадан ўзгани олиб қолишдан Аллоҳ сақласин! Акс ҳолда биз золим кимсалардан бўлиб қолурмиз».\n\n80. Ундан умидлари узилгач, (оға-инилар) бир четга чиқиб шивирлашдилар. Уларнинг катталари айтди: «Оталарингиз сизларнинг зиммангизга Аллоҳдан васиқа олиб қолганини билмай қолдингизми?! Илгари Юсуф тўғрисида ҳам шундай сусткашлик қилган эдинглар. Бас, то отам менга изн бермагунича ёки Аллоҳ мен учун (бирор) ҳукм қилмагунича мана шу ердан сира жилмайман. У (Аллоҳ) ҳукм қилувчиларнинг яхшироғидир.\n\n81. Сизлар оталарингиз олдига қайтиб, айтинглар: «Эй, ота, ўғлинг ўғрилик қилди. Бизлар фақат билган нарсамизга гувоҳлик бермоқдамиз. (Олдин ваъда қилганимизда) ғайбни (яъни, келажакда нима бўлишини) эса, билувчи эмасмиз.\n\n82. Биз бўлиб қайтган шаҳар (аҳли)дан ва бирга кетган карвондан сўрагин. Албатта, бизлар рост сўзловчилармиз».\n\n83. (Яъқуб) деди: «Йўқ! Сизларга ҳавойинафсингиз (ёмон) ишни чиройли қилиб кўрсатган. Энди (менинг ишим) чиройли сабрдир. Шоядки, Аллоҳ уларнинг (Юсуф, Бинямин ва катта ўғлимнинг) барчаларини (бағримга) қайтарса. Албатта, У билим ва ҳикмат соҳибидир».\n\n84. Кейин улардан юз ўгириб: «Эсизгина Юсуф!» деди. Ғам-ғуссадан унинг кўзлари оқариб (ожиз бўлиб) қолди ва у энди ҳазиндир.\n\n85. (Шунда ўғиллари): «Аллоҳ ҳаққи, то чала ўлик бўлиб қолгунингча ёки (бир йўла) ҳалок бўлгунингча, Юсуфни эслайверар экансанда?!» - дедилар.\n\n86. У айтди: «Мен ғам ва ташвишларимдан ёлғиз Аллоҳгагина шикоят қиламан ва мен Аллоҳнинг (меҳрибонлиги ҳақида) сизлар билмайдиган нарсаларни билурман».\n\n87. «Эй, ўғилларим, боринглар, Юсуф ва унинг укасини изланглар ва Аллоҳнинг раҳматидан ноумид бўлманглар. Зеро, Аллоҳнинг раҳматидан фақат кофирлар қавмигина ноумид бўлур».\n\n88. (Улар бор бисотларини олишиб, яна Миср томонга равона бўлишди). (Юсуфнинг) ҳузурига киришгач, дедилар: «Эй, азиз зот, бизни ва аҳлу оиламизни очарчилик тутди. Бизлар (бу сафар) ўтмас матоҳларни олиб келдик. Бизларга ўлчов (озиқ-овқат)ни тўла бергин ва бизларга хайр-садақа қилгин. Аллоҳ, албатта, садақа берувчиларни мукофотлагай».\n\n89. (Юсуф) деди: «Жаҳолатда бўлган пайтингизда Юсуф ва унинг укасига нима ишлар қилганингизни биласизларми?»\n\n90. Улар: «Сен ўша Юсуфмисан?» - деб сўрадилар. У: «Ҳа, мен Юсуфман, бу эса укамдир. Аллоҳ бизга марҳамат кўрсатди. Дарҳақиқат, кимда-ким Аллоҳдан қўрқиб, сабр қилса, албатта, Аллоҳ эзгу иш қилувчиларнинг мукофотини зое қилмас», - деди.\n\n91. Улар дедилар: «Аллоҳга қасамки, Аллоҳ сени бизлардан афзал қилибди. Бизлар эса, ҳақиқатан, хатога кетганлардан бўлдик».\n\n92. У деди: «Бу кун сизларга айблов йўқ. Аллоҳ сизларни мағфират қилгай. У раҳм қилувчиларнинг раҳмлироғидир».\n\n93. «Сизлар мана бу кўйлагимни олиб бориб, отамнинг юзига ташлангиз, шунда унинг кўзлари соғаюр. Сўнг барча аҳлу оилаларингиз билан бирга менинг олдимга келинглар».\n\n94. Карвон (Мисрдан) чиқиши билан оталари (Яъқуб ўз ҳузуридаги кишиларга): «Мен Юсуфнинг бўйини сезмоқдаман. Мени ақлдан озганга чиқармасангизлар эди», - деди.\n\n95. (Улар) айтдилар: «Аллоҳга қасамки, сен (ҳали ҳам) ўша эски хатойингда турибсан».\n\n96. Бас, хушхабарчи келиб, уни (кўйлакни Яъқубнинг) юзига ташлагач, у кўрадиган бўлиб қолди. «Сизларга мен Аллоҳнинг (меҳрибонлиги ҳақида) сизлар билмайдиган нарсаларни билурман, демаганмидим», - деди у.\n\n97. Улар дедилар: «Эй, ота, (Аллоҳдан) бизларнинг гуноҳларимизни мағфират қилишини сўрагин. Албатта, бизлар хато қилувчилардан бўлдик».\n\n98. У айтди: «Албатта, Раббимдан сизларни мағфират қилишини сўрайман. Албатта, мағфират қилувчи ва меҳрибон зот Удир».\n\nИзоҳ: Отаси, қариндошлари ҳаммаси Юсуфни барҳаёт эканини эшитиб, шодланиб йўлга тушдилар. Юсуф эса чегарада бир чодирда уларнинг келишига мунтазир эди.\n\n99. Бас, қачонки, (етиб келишиб) Юсуфнинг ҳузурига (чодирга) кирганларида, у ўзини отаонасининг қучоғига отди ва «Иншоаллоҳ, Мисрга тинч-омон киринглар», - деди.\n\n100. (Кейин, Мисрга кириб Юсуфнинг саройига келганларидан сўнг) у ота-онасини ўз тахтига чиқарди ва улар (яъни, ота-она ва акалари Юсуфга) сажда қилган ҳолларида йиқилдилар. У деди: «Эй, отажон, мана шу (қирқ йил) илгари кўрган тушимнинг таъбиридир. Раббим уни рост қилди. Дарҳақиқат, у менга яхшилик қилди - мени зиндондан чиқарди, шайтон мен билан акаларим орасини бузиб иғво қилганидан кейин, мана сизларни саҳродан (Мисрга соғ-саломат ҳолингизда) келтирди. Албатта, Раббим Ўзи хоҳлаган нарсани лутф билан амалга оширувчидир. Албатта, Унинг Ўзигина билим ва ҳикмат соҳибидир.\n\n101. Эй, Раббим! Менга подшоҳлик ато этдинг, яна барча гап (туш)ларнинг таъвил (таъбир)ларидан менга таълим бердинг. Эй, осмонлар ва Ерни ижод этган зот! Дунёю охиратда Ўзинг эгамдирсан. (Ажалим етганида) мусулмон ҳолимда жонимни олгин ва мени солиҳлар (қатори)га қўшгин. «\n\n102. (Эй, Муҳаммад,) бу Биз Сизга ваҳий қилаётган ғайб хабарларидандир. (Чунки сиз Юсуфнинг акалари) макр-ҳийла билан ўзларининг ишларини тузиб, иттифоқ қилишаётган пайтларида уларнинг ҳузурларида йўқ эдингиз.\n\n103. Одамларнинг кўплари, гарчи Сиз жуда истасангиз-да, мўмин бўлмайдилар.\n\n104. Сиз улардан бу (даъватингиз) учун бирор ажр (ҳақ) сўрамайсиз. У (Қуръон) фақатгина (барча) оламлар учун бир эслатмадир, холос.\n\n105. Осмонлар ва Ерда қанчадан-қанча аломатлар бордир. (Лекин) улар бу оятлардан юз ўгирган ҳолларида (бепарво) ўтиб кетаверадилар.\n\n106. Уларнинг аксарияти Аллоҳга фақат мушриклик ҳолларидагина «имон» келтирадилар.\n\nИзоҳ: Яъни Аллоҳнинг борлигига ишончлари бўлатуриб, Унга ширк келтирдилар.\n\n107. Ёки улар Аллоҳнинг азобидан бирор қамраб олувчи (бало) келиб қолишидан ё тўсатдан улар сезмаган ҳолларида қиёмат қойим бўлишидан хотиржаммилар?!\n\n108. Айтинг: «Менинг йўлим шу! Мен ва менга эргашганлар аниқ ҳужжат билан Аллоҳга даъват этамиз. (Ҳар қандай шерикдан) Аллоҳни пок деб биламан. (Зеро,) мен мушриклардан эмасман».\n\n109. (Эй, Муҳаммад,) Биз Сиздан олдин ҳам фақат шаҳар аҳлларидан бўлган кишиларни пайғамбар қилиб, уларга ваҳий юборганмиз. Ахир, (одамлар) ер юзида саёҳат қилиб, ўзларидан аввалги (имонсиз) кимсаларнинг оқибатлари қандай бўлганини кўрсалар бўлмайдими? Тақволи бўлганлар учун, шубҳасиз, охират диёри (бу фоний дунёдан) яхшироқдир. Ақл юргизмайсизларми?!\n\n110. Ҳар қачон (ўша) пайғамбарлар ноумид бўлиб: «Бизлар ёлғончи қилиндик», - деб гумон қила бошлаганларида, уларга Бизнинг ғалабамиз (ёрдамимиз) келиб, Биз хоҳлаган кишиларга нажот берилар эди. (Аммо) жиноятчилар қавмидан Бизнинг азобимиз қайтарилмас!\n\n111. Дарҳақиқат, уларнинг қиссаларида ақл эгалари учун (катта) ибрат бордир. (Ушбу Қуръон) тўқиб чиқариладиган гап эмас, балки ўзидан олдинги нарсаларни (яъни, самовий китобларни) тасдиқ этувчи, унга имон келтирадиган қавм учун барча нарсаларни муфассал баён қилиб берувчи ҳидоят ва раҳмат (манбаи бўлган бир Китоб)дир."
  },
  {
    "name": "Раъд сураси",
    "text": "РАЪД СУРАСИ\n\nРаъд - момақалдироқ. Бу ном берилишига сабаб сурада ҳамма мавжудот, ҳатто момақалдироқ ҳам Аллоҳнинг шаънини улуғлаб, Унга тасбеҳ айтиб туриши ҳақида оят борлигидир. Сурада имон- эътиқод, ҳақиқат билан ботиллик ўртасидаги кураш, ҳаёт ва мамот, қиёмат ҳисоботи ва бошқа илоҳий кўрсатмалар мисоллар билан баён этилган.\n\nМеҳрибон ва Раҳмли Аллоҳ номи билан бошлайман.\n\n1. Алиф, Лом, Мим, Ро. Ушбу (сура оятлари) Китоб (Қуръон) оятларидир. (Эй, Муҳаммад!) Сизга нозил қилинган бу нарса (Қуръон) ҳақиқатдир, лекин одамларнинг аксарияти имон келтирмайдилар.\n\n2. Аллоҳ осмонларни, кўриб турганингиздек устунсиз кўтариб қўйган, сўнгра Арш узра муставий бўлган ҳамда қуёш ва ойни (Ўз амрига) бўйин сундирган зотдир. Ҳар бири муайян муддатгача (яъни, қиёмат қойим бўлгунича) жараёнда бўлур. (Аллоҳ барча) ишнинг тадбирини қилур ва сизлар (қиёмат кунида) Раббингизга рўбарў бўлишга имон келтиришингиз учун оятларни муфассал баён қилур.\n\n3. У Ерни ёйиб қўйган ва унда тоғлар ва дарёлар пайдо қилган зотдир. У Ердаги ҳар мевани иккитадан - жуфт-жуфт (яъни, эркакурғочи) қилиб яратди. У кеча билан кундузни қоплайди. Албатта, бу (мисоллар)да фикр юритадиган қавм учун аломатлар бордир.\n\n4. Ерда бир-бирига ёнма-ён, бўлак-бўлак (унумдор ва унумсиз) ерлар, узумзор боғлар, экинзорлар ва шохлаган ва шохламаган хурмолар бўлиб, (ҳаммаси) бир сув билан суғорилур. Биз уларнинг биридан бирининг таъмини тотлироқ қилиб қўюрмиз. Албатта, бунда англайдиган қавм учун аломатлар бордир.\n\n5. Агар ажаблансангиз, у ҳолда уларнинг (кофирларнинг): «Тупроқ бўлиб кетгач, яна янгитдан яратиламизми?» - деган гаплари ажабланарлироқдир. Ана ўшалар Парвардигорларини инкор этганлардир. (Қиёмат кунида) ана ўшаларнинг бўйинларида занжирлар бўлур. Ана ўшалар дўзах аҳли бўлиб, ўша жойда мангу қолурлар.\n\n6. Улар Сиздан яхшилик (Аллоҳ раҳмати)дан аввал ёмонлик (азоби)ни талаб қиладилар. Улардан олдин ҳам бундай мисоллар ўтгандир. Албатта, Раббингиз одамларга (улар) зулм қилувчи бўлсалар ҳам мағфиратлидир. Албатта, Раббингиз азоби қаттиқ зотдир.\n\n7. Кофир бўлганлар: «Унга (Муҳаммадга) Парвардигори томонидан бирор мўъжиза нозил қилинса эди», - дейдилар. Сиз эса фақат огоҳлантирувчидирсиз. Ҳар бир қавм учун ҳидоят қилувчи (пайғамбар) бордир.\n\n8. Фақат Аллоҳгина ҳар бир аёлнинг ҳомиласини, бачадонлар (муддатидан илгари) ташлайдиган (бола)ни ҳам, (тўққиз ойдан) ортиқроқ туриб қоладиган (бола)ни ҳам билур. Унинг даргоҳида ҳар бир нарса ўлчовлидир.\n\nИзоҳ: Ҳомиланинг биринчи куниданоқ ўғил-қизлиги, шакл-шамойили, бўйи-басти ва бошқа хусусиятини фақат яратувчи Аллоҳнинг Ўзи билур.\n\n9. (У) махфий ва ошкора (нарса)ни билувчи буюк ва юксак зотдир.\n\n10. Сизларнинг орангиздаги ўз гапини яширган киши ҳам, уни ошкора қилган киши ҳам, кеча қоронғусида яширинувчи ҳам, кундузи (ошкора) юрувчи ҳам (Унинг учун) баробардир.\n\n11. Унинг (инсоннинг) олдида ҳам, ортида ҳам таъқиб қилувчи (фаришталар) бўлиб, улар Аллоҳнинг амри билан уни муҳофаза қилиб турурлар. Албатта, Аллоҳ бирор қавм ўзларидаги нарса (яхши ҳолат)ни ўзгартирмагунларича, улардаги нарса (ҳолат)ни ўзгартирмас. Аллоҳ бирор қавмга ёмонликни раво кўрса, бас, уни қайтариб бўлмас ва улар учун Ундан ўзга ҳоким йўқдир.\n\nИзоҳ: Ҳар бир халқ аввало ўзидаги камчилик ва нуқсонларни бартараф қилиши, ундан кейин Аллоҳдан яхшилик томонига ўзгаришни кутиши лозим. Охират мукофоти учун амали солиҳ керак бўлганидек, дунёвий бахтсаодатга эришиш учун ҳам унга сазовор бўлгудек саъй-ҳаракат ва покланиш даркор.\n\n12. У сизларга (момоқалдироқ овозидан) қўрққан ва (ёмғир ёғишидан) умидвор бўлган ҳолингизда чақмоқни кўрсатадиган ва оғир булутларни пайдо қиладиган зотдир\n\n13. Момақалдироқ (ҳам) Унга ҳамд билан тасбеҳ айтур. Фаришталар ҳам Ундан қўрққанларидан (тасбеҳ айтурлар). Чақмоқлар юбориб, улар билан Ўзи хоҳлаган кимсаларни - улар Аллоҳ хусусида талашиб-тортишиб турган ҳолларида, урар. У қаттиқ тадбирли зотдир.\n\n14. Ҳақиқий дуо фақат Унга (қилинур). Ундан ўзга - (мушриклар) дуо қилаётган (бутлар) уларнинг бирорта дуосини мустажоб қилмас. Илло, улар кафтларини сувга чўзиб, у сув оғзига етишини кутиб турган бир кимсага ўхшайдилар. Ҳолбуки, у (сув) унинг оғзига етувчи эмасдир. Кофирларнинг дуолари мутлақо зоедир.\n\n15. Осмонлар ва Ердаги барча жонзот ва уларнинг соялари хоҳ ихтиёрий, хоҳ мажбуран, эртаю кеч саждани Аллоҳга қиладилар.\n\n(Сажда ояти.)\n\nИзоҳ: Ҳар бир инсоннинг сояси Аллоҳга сажда қилади. Мўминнинг сояси ўз хоҳиши билан, кофирники эса мажбуран сажда қилади. Эртаю кеч иборасини келтирилишига боис, соя эртадан кечгача бир қисқариб, бир узайиб боради. Шу ҳаракатлар сажда маъносини беради.\n\n16. (Эй, Муҳаммад,) айтинг: «Осмонлар ва Ернинг Парвардигори ким?», «Аллоҳ», - деб жавоб қилинг! «Бас, Уни қўйиб, ўзларига на фойда ва на зарар етказишга қодир бўлмайдиган (бут ва санам)ларни дўст тутдингизми?» - денг! Яна айтинг: «Кўр (гумроҳ) билан кўрувчи (ҳидоят топган киши) баробар бўлурми? Ёки зулматлар билан нур баробар бўлурми?» Ё улар Аллоҳга Унинг яратиши каби ярата оладиган бутларни шерик қилишиб олгану, улар ҳам яратганлар, сўнгра уларга (икки) яратиш ўхшаш бўлиб қолдими? Айтинг: «Аллоҳ барча нарсанинг яратувчисидир ва У танҳо ва ғолибдир».\n\n17. (Аллоҳ) осмондан сув (ёмғир) ёғдирганида жилғалар миқдори билан оқиб, (бу) сел ўз устида кўпикларни ҳам кўтариб келур. (Одамлар) зеб-зийнат ёки асбоб-ускуна (ясаш) учун ёқадиган (олов)лардан ҳам шунга ўхшаш (чиқинди пайдо) бўлур. Аллоҳ ҳақ билан ботилни (мана шундай мисол билан) баён қилур. Бас, кўпик ўз-ўзидан йўқ бўлиб кетур. Одамларга фойдали бўлган нарса эса Ерда қолур. Аллоҳ мисолларни мана шундай баён қилур.\n\n18. Парвардигорлари (даъвати)га ижобат этганлар учун гўзал мукофот (жаннат) бордир. Унга ижобат қилмаганлар эса, мабодо ердаги бор нарса (яна) икки баробар (кўпайиб) уларники бўлса, уни (Аллоҳнинг азобидан қутулиш учун) фидо қилган булур эдилар. Улар учун ёмон ҳисоб-китоб бўлур. Уларнинг (борар) жойлари жаҳаннамдир. Нақадар ёмон жой у!\n\n19. (Эй, Муҳаммад,) ахир, Сизга Раббингиз томонидан нозил қилинган нарса аниқ ҳақиқат эканини биладиган киши (қалб кўзи) кўр кимсага ўхшайдими? (Бу оятлардан) фақат ақл эгаларигина эслатма олурлар.\n\n20. Улар Аллоҳга берган аҳдларига вафо қиладиган ва мийсоқ (ваъда)ни бузмайдиганлардир.\n\n21. Улар Аллоҳ боғланишга буюрган нарсаларни (яъни, қариндошлар билан алоқани) боғлайдилар, Парвардигорларидан қўрқадилар ва ҳисоб-китобнинг нохуш бўлишидан чўчийдилар.\n\n22. Парвардигорларининг «юзини» истаб, (турли машаққатларга) сабр қилиб, намозларини тўкис адо этган ва Биз ризқ қилиб берган нарсалардан хуфёна ва ошкора эҳсон қилган ҳамда ёмонликка яхшилик қайтарадиган зотлар - айнан ўшалар учун охират диёри (бордир).\n\n23. (У абадий) туриладиган жаннатлар бўлиб, (улар) у жойларга ота-боболари, жуфти ҳалоллари ва зурриётларидан иборат солиҳ (банда)лар билан бирга кирурлар. Сўнг уларнинг ҳузурларига ҳар (бир) эшикдан фаришталар кириб (дерлар):\n\n24. «(Аллоҳ йўлида турли машаққатларга) сабр қилиб ўтганларингиз сабабли (энди бу ерда) сизларга тинчлик бўлгай. Охират диёри нақадар яхши!»\n\n25. Аллоҳ билан аҳд боғлаганларидан кейин уни бузадиган, Аллоҳ боғланишига буюрган нарсаларни узадиган ва Ер юзида бузғунчилик қилиб юрадиган кимсалар ҳам борки, улар учун (Аллоҳдан) лаънат бўлур ва улар учун нохуш диёр (жаҳаннам) бордир.\n\n26. Аллоҳ (Ўзи) хоҳлаган кишиларнинг ризқини кенг қилур ва (хоҳлаган кишиларнинг ризқини) танг қилур. (Мушриклар) мана шу дунё ҳаёти билан шодмон бўлдилар, ҳолбуки, бу дунё ҳаёти охират олдида фақат (бир арзимас) матодир.\n\n27. Куфрда бўлганлар: «Унга (Муҳаммадга) Парвардигори томонидан бирор оят (мўъжиза) нозил қилинса эди», - дейдилар. Айтинг: «Албатта, Аллоҳ (Ўзи) хоҳлаганларни адаштирур ва (Аллоҳга) қайтган кишиларни ҳидоят қилур».\n\n28. Улар имон келтирган ва қалблари Аллоҳнинг зикри билан ором оладиган зотлардир. Огоҳ бўлингизки, Аллоҳни зикр этиш билан қалблар ором олур.\n\n29. Имон келтириб, солиҳ амалларни қилганлар учун хушнудлик ва гўзал оқибат (жаннат) бордир.\n\n30. (Эй, Муҳаммад,) шундай қилиб, Сизни (кўпдан-кўп) умматлардан кейин келган бир умматга - улар Меҳрибон (Аллоҳ)ни инкор қилиб турган ҳолларида - (Биз) Сизга ваҳий қилган нарсаларни тиловат қилиб беришингиз учун пайғамбар қилиб юбордик. Айтинг: «У менинг Раббимдир. Ундан ўзга илоҳ йўқдир. Унгагина таваккул қилдим ва тавбам Унгагинадир».\n\n31. Бордию бир Қуръон бўлиб, унинг (кучи) билан тоғлар (жойидан) жилдирилса ё унинг (кучи) билан Ер ёрилса ёки унинг (кучи) билан ўликлар тилга киритилганда ҳам (кофирлар имон келтирмайдилар). Аксинча, барча иш Аллоҳ (изми)дадир. Имон келтирганлар Аллоҳнинг, агар хоҳласа, барча одамларни албатта ҳидоят қилишини билмадиларми? То Аллоҳнинг ваъдаси келгунича (яъни, Макка фатҳ қилингунча), куфрдаги кимсаларга ўзларининг қилмишлари сабабли турли балолар етар ёки уларнинг диёрларига яқин жойларга (офат) тушар (ва уларни нотинч қилур). Албатта, Аллоҳ ваъдага хилоф қилмас.\n\n32. (Эй, Муҳаммад,) Сиздан олдинги пайғамбарлар ҳам масхара қилинганида, (Мен) ўша куфр йўлида бўлган кимсаларга (бир оз) муҳлат бериб, сўнгра уларни (Ўзимнинг азобим билан) ушлаганман. Бас, (уларга берган) жазоларим қандай бўлди?!\n\n33. Ҳар бир жоннинг қилган амали устидан (кузатиб) турувчи Зот (ҳис-туйғусиз бут-санамларга ўхшайдими?!) Улар (турли нарсаларни) Аллоҳга шерик қилиб олдилар. (Уларга) айтинг: «У бутларингизнинг номларини (ва қила оладиган ишларини) айтинглар-чи? Балки, (Аллоҳга) Ер юзидаги билмайдиган бирор нарсадан хабар берарсизлар?! Ёки фақат юзаки гап билан (сўзларига ишониб, сиғиниб, юраверасизларми?)» Йўқ! Куфрда бўлган кимсаларга ўзларининг макрлари чиройли кўрсатилди ва улар (ҳақиқий) Йўлдан тўсилдилар. Кимни Аллоҳ йўлдан оздирса, унинг учун бирор ҳидоят қилувчи бўлмас.\n\n34. Улар учун дунё ҳаётида азоб бўлур. Охират азоби эса оғирроқдир. Уларни Аллоҳ (азоби)дан сақловчи (куч) йўқдир.\n\n35. Тақволилар учун ваъда қилинган жаннатнинг мисоли: унинг остидан анҳорлар оқур, мевалари ва соялари боқийдир. Бу тақво қилганларнинг оқибатидир. Кофирларнинг оқибати эса дўзахдир.\n\n36. Биз Китоб (Таврот, Инжил) ато этган кишилар Сизга нозил қилинган нарса (Қуръон) сабабли шодланадилар. (Яҳудий ва насронийлардан иборат) гуруҳлар орасида (Қуръоннинг) бир қисмини инкор этадиганлар ҳам бордир. (Уларга) айтинг: «Албатта, мен ёлғиз Аллоҳга ибодат қилишга ва Унга (бировни) шерик қилмасликка буюрилганман. Ўша зотгагина (ибодат қилишга) даъват этурман ва қайтишим (ҳам) Унинг ҳузуригадир».\n\n37. Шунингдек, Биз уни (Қуръонни) арабий ҳукм сифатида нозил қилдик. Қасамки, агар Сизга келган (шу) билимдан сўнг уларнинг ҳаво (хоҳиш)ларига эргашсангиз, Сиз учун Аллоҳ (томони)дан бирор дўст ҳам, ҳимоячи ҳам йўқдир.\n\n38. Дарҳақиқат, Сиздан илгари ҳам (кўп) пайғамбарлар юборганмиз ва уларга хотинлар ва зурриётлар берганмиз. Ҳеч бир пайғамбар учун Аллоҳнинг изнисиз бирор мўъжиза келтириш мумкин эмас. Ҳар бир вақт учун (муносиб) китоб (ҳукм) бордир.\n\n39. Ўзи хоҳлаган нарсани (яъни, ҳукмни) ўчирур ва (Ўзи хоҳлаган ҳукмни) барқарор қилур. Она Китоб (Лавҳул-Маҳфуз) Унинг ҳузуридадир.\n\n40. Агар Сизга (улар учун) ваъда қилган баъзи нарсаларни (яъни, азобларимизни) кўрсатсак ҳам ёки Сизни (олдинроқ) вафот қилдирсак ҳам, албатта, Сизнинг зиммангизда (динни одамларга тўла) етказиш, Бизнинг зиммамизда эса ҳисоб(-китоб) қилиш бордир.\n\n41. (Макка мушриклари) Биз ер(лари)га келиб, уни атрофидан қисқартираётганимизни (фатҳ қилиниб келаётганини) кўрмадиларми?! Аллоҳ ҳукм қилур - Унинг ҳукмини таъқиб этувчи бўлмас. У тез ҳисоб(- китоб) қилувчидир.\n\n42. Улардан илгариги кимсалар ҳам (ўзларининг пайғамбарларига нисбатан) макр қилганлар. Бас, макрнинг ҳаммаси Аллоҳникидир. У ҳар бир жоннинг қилаётган ишини билур. Яқинда кофирлар диёр (охират) оқибати кимники эканини билажаклар.\n\nИзоҳ: Аллоҳга макр сифатини нисбат бериш мажозий бўлиб, уларнинг макрига жавобан бериладиган жазо ёки кўриладиган тадбир деб билмоқ керак.\n\n43. Кофир бўлган кимсалар (сизга): «Пайғамбар эмассан», - дейдилар. Айтинг: «Мен билан сизларнинг орамизда Аллоҳ ва Китоб (Қуръон) илмидан хабардор бўлган кишилар гувоҳликка кифоя қилур»."
  },
  {
    "name": "Иброхим сураси",
    "text": "ИБРОҲИМ СУРАСИ\n\nИброҳим (а. с.)нинг Қудсдан Маккага келишлари, у ерда қилган дуолари ҳақида оятлар бўлгани учун сурага шу ном берилган. Унда асосан - тавҳид, эътиқод, қиёмат, жаннат, дўзах, ҳисобот, пайғамбарларнинг юборилишидан кўзланган мақсад ва бошқа муҳим маълумотлар мавжуд.\n\nМеҳрибон ва раҳмли Аллоҳ номи ила бошлайман.\n\n1. Алиф, Лом, Ро. (Эй, Муҳаммад! Бу Қуръон) Парвардигорларининг изни билан одамларни зулматлардан нурга - қудрат ва ҳамд эгасининг йўлига - олиб чиқишингиз учун Сизга Биз нозил қилган Китобдир.\n\n2. (У йўл) осмонлар ва Ердаги бор нарса Уники бўлган Аллоҳнинг (йўлидир). Қаттиқ азоб дастидан кофирлар ҳолига вой!\n\n3. Улар дунё ҳаётини охиратдан афзал биладиган, (одамларни) Аллоҳнинг йўлидан қайтарадиган ва уни қинғир қилишни истайдиган кимсалардир. Улар (ҳақ йўлдан) йироқ гумроҳликдадирлар.\n\n4. Биз ҳар бир пайғамбарни (ҳукмларимизни) баён қилиб бериши учун ўз қавмининг тили билан (сўзлайдиган қилиб) юбордик. Бас, Аллоҳ (Ўзи) хоҳлаган кимсани йўлдан оздирур ва (Ўзи) хоҳлаган кишини ҳидоят қилур. У қудратли ва ҳикматли зотдир.\n\n5. Дарҳақиқат, Биз Мусони (Бани Исроил қавмига) оятларимиз билан юбориб (унга дедик): «Қавмингни зулматлар (куфр)дан нур (имон)га олиб чиққин ва уларга Аллоҳнинг кунлари (неъматлари)ни эслатгин! Албатта, бунда ҳар бир сабрли ва шукр қилувчи киши учун аломатлар бордир».\n\n6. Ўшанда Мусо қавмига айтди: «Аллоҳнинг сизларга берган неъматини - сизларни оғир азоблар билан қийнаётган, ўғилларингизни сўйиб, хотинларингизни тирик қолдираётган Фиръавн зодагонларидан қутқарганимизни эслангиз. Ана ўша (иш)ларда Парвардигорингиз томонидан улкан синов бордир».\n\n7. Яна Раббингиз эълон қилган (бу сўзлар)ни эслангиз: «Қасамки, агар (берган) неъматларимга шукр қилсангизлар, албатта, (уларни янада) зиёда қилурман. Борди-ю ношукрчилик қилсангизлар, албатта, азобим (ҳам) жуда қаттиқдир».\n\n8. Мусо (яна) деди: «Агар сизлар (Ўзингиз) ва Ер юзидаги барча кишилар кофир бўлсаларингиз ҳам (Аллоҳга ҳеч қандай зарар етказа олмайсизлар). Зеро, Аллоҳ (сизларнинг шукр қилишингиздан) беҳожат ва ҳамд эгасидир».\n\n9. Сизларга илгари ўтган кишиларнинг - Нуҳ, Од, Самуд қавмларининг ва улардан кейин ўтган, фақат Аллоҳгина биладиган қавмларнинг хабари келмадими? Уларга пайғамбарлари ҳужжатлари билан келганларида, улар қўллари билан (пайғамбарларнинг) оғизларини тўсиб, дедилар: «Биз сизлар элчи қилиб юборилган нарса (дин)га куфр келтирдик. Биз сизлар бизни даъват қилаётган нарсангиз (динингиз)дан шак(- шубҳа)дадирмиз».\n\n10. Пайғамбарлари айтдилар: «Осмонлар ва Ернинг яратувчиси - Аллоҳ (борлиги ва бирлиги) хусусида шак борми?! У сизларнинг гуноҳларингизни мағфират қилиш ва ўзларингизни маълум муддатгача (ҳалок қилмай) кечиктириш учун (имонга) даъват қилмоқда-ку?!» Улар дедилар: «Сизлар (ҳам) бизга ўхшаган одамларсиз, фақат бизни ота-боболаримиз ибодат қилиб ўтган нарсадан (санамларга сиғинишдан) тўсмоқчисизлар, холос. Бас, (агар чин пайғамбар бўлсангизлар,) бизга аниқ бир ҳужжат келтиринглар- чи?!»\n\n11. Пайғамбарлар уларга айтдилар: «(Ҳа), биз худди сизларга ўхшаган одамлармиз, лекин Аллоҳ ўзи хоҳлаган бандаларига (пайғамбарлик) инъом қилур. Биз сизларга Аллоҳнинг иродасисиз бирор ҳужжат келтира олмаймиз. Имон келтирганлар Аллоҳгагина таваккул қилсинлар!\n\n12. Бизни (тўғри) йўлимизга ҳидоят қилган Аллоҳга нечун таваккул қилмайлик?! Албатта, биз сизлар етказган азиятларга сабр қилурмиз! Таваккул қилувчилар Аллоҳгагина таваккул қилсинлар!»\n\n13. Куфр йўлидаги кимсалар ўз пайғамбарларига: «Албатта, биз сизларни еримиздан (ҳайдаб) чиқарурмиз ёки сизлар бизнинг динимизга қайтурсизлар», - дедилар. Шунда Парвардигорлари уларга (пайғамбарларга): «Албатта, Биз золимларни ҳалок қилурмиз.\n\n14. Улардан сўнг (шу) ерга сизларни жойлаштирурмиз. Бу (ваъда) Менинг ҳузуримда (ҳисобот учун) туришдан қўрқувчи ва Менинг огоҳлантиришимдан хавф қилувчи кишилар учундир»,- деб ваҳий юборди.\n\n15. (Сўнгра пайғамбарлар Аллоҳдан) мадад тилайдилар ва ҳар бир жабр ва саркашлик эгаси умидсиз бўлур.\n\n16. Унинг рўпарасида жаҳаннам турар. (Жаҳаннамда) унга йиринг сувидан берилур.\n\n17. Уни ютмоқчи бўлади-ю, (томоғидан) ўтказа олмас, унга ҳар томондан ўлим келади-ю, у ўла олмас. Унинг ортида (бундан ҳам) оғир азоб бордир.\n\n18. Парвардигорларига кофир бўлганларнинг амаллари бамисоли бўронли кунда қаттиқ шамол учириб кетган кулдир - улар қилган амалларидан бирор нарсага эга бўла олмайдилар. Бу ўта гумроҳликдир.\n\n19. (Эй, инсон), Аллоҳ осмонлар ва Ерни ҳақ (ҳикмат) билан яратиб қўйганини кўрмадингми?! Агар у хоҳласа сизларни кетказиб, (ўрнингизга) янги халқни келтирур.\n\n20. Бу (иш) Аллоҳ учун қийин эмасдир.\n\n21. (Қиёмат кунида) барча (халойиқ) Аллоҳга рўбарў бўлур. Бечора ҳол (эргашувчи)лар мутакаббир кимсаларга (собиқ йўлбошчиларига): «Бизлар сизларга эргашувчи эдик, энди сизлар бизларни Аллоҳнинг бирор азобидан қутқара олурмисизлар?» деганларида, улар айтадилар: «Агар Аллоҳ бизни (ҳақ йўлга) ҳидоят қилганида, биз ҳам сизларни ҳидоят қилган бўлур эдик. (Энди эса) чидамсизлик қиламизми, сабр қиламизми, биз учун баробардир. Биз учун ҳеч қандай паноҳ йўқдир».\n\n22. Қачонки, иш битгач (яъни, жаннат аҳли жаннатга, дўзахилар дўзахга ҳукм қилингач), шайтон дейди: «Аллоҳ сизларга ҳақ ваъда қилган эди. Мен ҳам ваъда бериб, сизларни алдаган эдим. (Лекин) мен учун сизларнинг устингиздан ҳеч қандай иқтидор йўқ эди, илло мен сизларни (куфр йўлига) чақирдим. Сизлар менга ижобат этдингиз. Энди мени эмас, ўзларингизни маломат қилингиз. Мен сизларга ёрдам бера олмайман, сизлар ҳам менга ёрдам берувчи эмассиз. Мен сизлар илгари мени (Аллоҳга) шерик қилганингизни инкор қилурман. Албатта, золимлар (кофирлар) учун аламли азоб бордир».\n\n23. Имон келтирган ва эзгу ишлар қилганлар остидан анҳорлар оқиб турадиган жаннатларга киритилиб, Парвардигорларининг изни билан у жойда мангу қоладилар. Уларнинг (жаннатдаги) кўришишлари саломлашишдан иборатдир.\n\n24. (Эй, инсон), Аллоҳ пок сўзга (яъни, имон калимасига) қандай мисол келтирганини кўрмадингми?! (У сўз) худди бир яхши дарахтга ўхшайдики, унинг илдизи (ер остига) ўрнашган, шохлари эса осмондадир.\n\n25. Парвардигорининг изни билан (у) мудом мева берур. Аллоҳ одамлар эслатма олишлари учун мана шундай мисолларни келтирур.\n\n26. Ёмон сўзнинг (яъни, куфр сўзининг) мисоли эса ер юзасидан (илдизи) узилиб қолган, бир жойда қарори йўқ нопок дарахтга ўхшар.\n\n27. Аллоҳ имон келтирганларни дунё ҳаётида ҳам, охиратда ҳам устувор Сўз (имон калимаси) билан собитқадам қилур. Золимларни эса Аллоҳ (ҳақ) йўлдан оздирур. Аллоҳ (Ўзи) хоҳлаган ишни қилур.\n\n28. (Эй, инсон), Аллоҳнинг неъмати (имон)ни куфрга алмаштириб юборган ва қавмларини ҳалокат диёрига қулатган кимсаларни кўрмадингми?!\n\n29. (У диёр) улар тобланадиган жаҳаннамдир. Нақадар ёмон қароргоҳ!\n\n30. Улар (одамларни) Унинг йўлидан оздириш учун Аллоҳга «тенг»ларни (ўйлаб) топдилар. (Эй, Муҳаммад), айтинг: «Фойдаланиб қолинглар! Бас, албатта, ахири борадиган жойингиз дўзахдир».\n\n31. (Эй, Муҳаммад), имон келтирган бандаларимга айтинг, намозни мукаммал адо этсинлар ҳамда савдо-сотиқ ва ошна-оғайнигарчилик бўлмайдиган Кун (қиёмат) келмай туриб, Биз уларга ризқ қилиб берган нарсалардан хуфёна ва ошкора эҳсон қилсинлар!\n\n32. Аллоҳ осмонлар ва Ерни яратган ва осмондан сув (ёмғир, қор) ёғдириб, у сабабли сизларга ризқ бўладиган меваларни чиқарган зотдир. У (Ўз) амри билан денгизда сузиб юриши учун кемаларни сизларга бўйин сундирди. Яна дарёларни ҳам сизларга бўйин сундирди.\n\n33. (У) доимо фаолият кўрсатиб турувчи қуёш ва ойни ҳам сизларга бўйин сундирди. Яна кеча ва кундузни сизларга бўйин сундирди.\n\n34. Шунингдек, сизларга барча сўраган нарсаларингиздан ато этди. Агар Аллоҳнинг неъмат(лар)ини санасангизлар, саноғига етаолмайсизлар. Ҳақиқатан, инсон ўта золим ва жуда ношукрдир.\n\n35. (Эй, Муҳаммад,) эсланг, Иброҳим айтган эди: «Эй, Раббим! Бу шаҳарни (яъни, Маккани) тинч қилгин, мени ва авлодларимни санамларга сиғинишдан йироқ қилгин!\n\n36. Эй, Раббим, У (санам)лар кўп одамларни йўлдан оздирди. Бас, ким менга эргашса, ана ўша мендандир (менинг динимдадир). Ким менга итоатсизлик қилса, яна Ўзинг кечиримли ва меҳрибонсан.\n\n37. Эй, Раббимиз! Мен зурриётимдан (бир қисмини - ўғлим Исмоил ва унинг онаси Ҳожарни) Сенинг ҳурматли Байтинг ҳузуридаги экин ўсмайдиган бир водийга жойлаштирдим. Эй, Раббимиз! (Улар) намозни мукаммал адо этсинлар деб (шундай қилдим). Бас, Сен Ўзинг одамларнинг дилларини уларга мойил қилиб қўйгин ва уларни (барча) мевалардан озиқлантиргин, шояд (шунда) шукр қилсалар.\n\nИзоҳ: Иброҳим (а. с.)нинг катта хотинлари Сора туғмагандан кейин, Ҳожарга уйланадилар. У ҳомиладор бўлгач, Сора рашк қилади. Бир ривоятда Ҳожар туғишидан олдин, бошқа ривоятда Исмоилни туққанидан кейин Иброҳим (а. с.) уни Макка водийсига элтиб қўядилар. Демак, Исмоил (а. с.) Қудс ёки Маккада туғилган бўладилар. Ҳар икки ривоят ҳам оятга тўғри келаверади. Ҳожар билан ёш Исмоилга биринчи навбатда сув керак эди. Ҳақ таоло ўз қудрати билан жазирама водийдан Замзам булоғини оқизиб қўйди.\n\n38. Эй, Раббимиз! Сен бизлар яширган нарсани ҳам, ошкор қилган нарсани ҳам билурсан. Аллоҳ учун Ерда ҳам, осмонда ҳам бирор нарса махфий эмасдир.\n\n39. Менга кексаликда Исмоил ва Ишоқни берган Аллоҳга ҳамд бўлсин. Албатта, Раббим дуони эшитувчидир.\n\n40. Эй, Раббим! Мени ва зурриётимдан (бўлган фарзандларимни) намозни мукаммал адо этувчи қилгин! Эй, Раббимиз! Дуоимни қабул эт!\n\n41. Эй, Раббимиз! Ҳисоб (-китоб) қилинадиган (қиёмат) куни мени, ота-онамни ва (барча) мўминларни мағфират қилгин!»\n\n42. (Эй, Муҳаммад,) Сиз зинҳор золим кимсаларнинг қилаётган ишларидан Аллоҳни ғофил, деб ҳисобламанг! Фақат Аллоҳ уларни (жазолашни) кўзлар (даҳшатдан) қотиб қоладиган (қўрқинчли) кунга қолдирмоқда, холос.\n\nИзоҳ: Кўзлар қўрқинчдан қотиб қоладиган кун - қиёмат кунидир.\n\n43. (У куни) улар бошларини (осмонга) кўтарган ва (чорланган томонга) югурган ҳолда (бўлурлар). Кўзлари (қотганича) ўзларига қайтмайди. Юраклари (даҳшатдан) бўм-бўш бўлиб қолур.\n\nИзоҳ: Юракларида қувват ва шижоат қолмас.\n\n44. (Эй, Муҳаммад,) одамларни огоҳлантириб қўйингки, уларга азоб келадиган куни (қиёматда) зулм қилганлар: «Эй, Раббимиз! Бизларга озгина муҳлат бергин, Сенинг даъватинга ижобат қилурмиз ва пайғамбарларга эргашурмиз», - дейдилар. (Уларга шундай жавоб қилинур): «Илгари (ёруғ дунёда) заволга юз тутмаслигингиз (ўлмаслигингиз) ҳақида қасам ичган эмасмидингиз?!\n\n45. Сизлар ўзларига зулм қилганларнинг масканларига (ўлганларидан кейин) жойлашган эдингизлар. Уларни қандай (ҳалок) қилганимиз ҳам сизларга аниқ бўлган эди. Биз сизлар учун мисоллар ҳам келтирган эдик. «\n\n46. Дарҳақиқат, улар (Макка мушриклари) ўзларининг макрларини қилдилар. (Лекин) агар уларнинг макрлари сабабли тоғлар емирилиб кетадиган бўлса-да, уларнинг (бу) макрлари Аллоҳ ҳузурида (маълум)дир.\n\n47. (Эй, Муҳаммад), Аллоҳни ўз пайғамбарларига берадиган ваъдасига хилоф қилувчи, деб ҳисобламанг! Албатта, Аллоҳ қудратли ва интиқом (ўч) олувчидир.\n\n48. Бу Ер бошқа Ерга ва осмонлар (ўзга осмонларга) алмаштириладиган ҳамда (барча одамлар) ёлғиз ва ғолиб Аллоҳга рўбарў бўладиган Кунда (қиёматда интиқом олувчи)дир.\n\n49. (Эй,Муҳаммад,) ўша куни жиноятчиларни кишанлар билан боғланган ҳолларида кўрурсиз.\n\n50. Уларнинг кийимлари қора мойдан бўлиб, юзларини олов ўраб олур.\n\n51. Аллоҳ ҳар бир жонга қилмишига яраша жазо бериш учун (шундай қилур). Албатта, Аллоҳ тез ҳисоб (- китоб) қилувчидир.\n\n52. Бу (оятлар) одамлар огоҳлантирилишлари ва (Аллоҳ) ягона илоҳ эканини билишлари ҳамда ақл эгалари эслатма олишлари учун бир баёнотдир."
  },
  {
    "name": "Хижр сураси",
    "text": "ҲИЖР СУРАСИ\n\nҲижр - Мадина билан Шом ўртасидаги водий.\n\nСурада пайғамбарларга ишонмай, уларга мухолифлик қилган умматларнинг ҳалокати, Еру осмон, қуёш, ой, шамол, сув каби неъматларнинг ҳаммаси инсон хизматида экани, Одам (а. с.)ни лойдан ясалганига таъна қилиб, оловдан яратилган шайтоннинг унга сажда қилишдан бош тортгани, Иброҳим, Лут, Шуайб, Солиҳ (а. с.)ларнинг қиссалари ва бошқа маълумотлар ўз ифодасини топган.\n\n1. Алиф, Лом, Ро. Ушбу (оят)лар Китоб ва аниқ Қуръоннинг оятларидир.\n\n2. Кофир бўлганлар ҳали (қиёмат куни) мусулмон бўлишни истаб қолурлар.\n\n3. (Эй, Муҳаммад,) уларга қўйиб беринг, есинлар, фойдалансинлар ва орзулар уларни машғул қилаверсин. Бас, яқинда (қилмишларининг оқибатини) билиб олурлар.\n\n4. Бирор шаҳар (аҳолиси)ни унинг учун маълум муддат ўтмагунча ҳалок қилмаганмиз.\n\n5. Бирор уммат ўз ажалидан илгари кета олмайди ва (ундан) кечикмайди ҳам.\n\n6. Улар (Макка кофирлари Муҳаммадга) айтадилар: «Эй, зикр (Қуръон) нозил қилинган киши, дарҳақиқат, сен мажнунсан.\n\n7. Агар (даъвоингда) ростгўйлардан бўлсанг, бизга фаришталарни келтиргин-чи?!».\n\nИзоҳ: Яъни фаришталар келиб, пайғамбарлигингга гувоҳлик берсинлар ёки бизни жазоласинлар.\n\n8. Биз эса фаришталарни фақат ҳақ (ҳикмат) билангина туширурмиз ва бу ҳолда улар (кофирлар)ни кутиб турилмас (ҳалок қилинурлар).\n\n9. Албатта, бу зикрни (яъни, Қуръонни) Биз Ўзимиз нозил қилдик ва уни Ўзимиз асрагувчимиз!\n\n10. Биз Сиздан олдин, аввалги тоифаларга ҳам (пайғамбарлар) юборганмиз.\n\n11. Улар ўзларига келган ҳар бир пайғамбарни масхара қилмасдан қўймас эдилар.\n\n12. Шунингдек, уни (масхара қилиш касаллигини) барча жиноятчиларнинг дилларига солиб қўюрмиз.\n\n13. (Улар) унга (Қуръонга) имон келтирмайдилар. Ҳолбуки, аввалгиларнинг йўллари (тажрибадан) ўтган эди.\n\n14. Бордию уларга осмондан бир дарвоза очиб қўйсаг-у, ундан (осмонга) кўтарила бошласалар ҳам,\n\n15. «Шаксиз, бизларнинг кўзларимиз боғланиб қолди, балки бизлар сеҳрланиб қолган қавмдирмиз», - деган бўлур эдилар.\n\n16. (Биз) осмонда буржлар яратдик ва кузатувчилар учун уни (юлдузлар билан) безаб қўйдик.\n\nИзоҳ: Осмоннинг ўн икки буржи - ҳамал, савр, жавзо, саратон, асад, сунбула, мезон, ақраб, қавс, жадий, далв, ҳут бўлиб, қуёш уларни 360 даража билан бир йил мобайнида кесиб ўтади. Ойнинг ҳам шу каби буржлари бор. Осмон буржларидан мурод улардаги ўн икки қаср бўлиб, у ерда қўриқчи фаришталар туради, деган тафсир ҳам мавжуд.\n\n17. Яна уни (осмонни) барча қувғин этилган шайтонлардан муҳофаза қилдик.\n\n18. Илло (у жинлардан) бирортаси (малоикаларнинг сўзини) яширинча эшитиб олса, бас, уни очиқ (учар) юлдуз қувиб етар (ҳалок этар).\n\n19. Ерни эса, уни ёйдик ва унга тоғларни ўрнатдик ҳамда унда (ҳар ернинг ўзига) мос турли нарсаларни (ўсимлик ва меваларни) ундирдик.\n\n20. Яна унда (ерда) сизлар учун ҳам, сизлар ризқлантирувчиси саналмайдиганлар учун ҳам тирикчилик (ризқу-насибалар)ни яратиб қўйдик.\n\nИзоҳ: Яъни аҳлу аёлларингиз, хизматкорларингиз, чорваларингиз учун ҳам.\n\n21. Ҳар бир нарсанинг хазиналари Бизнинг даргоҳимиздадир. Биз у нарсаларни маълум ўлчов билан (сизларга) туширурмиз.\n\n22. Биз шамолларни (булутларга) «ҳомиладор» бўлган ҳолида юбордик, осмондан сув (ёмғир) ёғдириб, сизларни у билан суғордик. Сизлар уни ғамлаб олувчи эмассиз.\n\n23. Албатта, Биз (барча жонзотни) тирилтирурмиз ва ўлдирурмиз. Биз - ворислардирмиз.\n\n24. Биз сизлардан илгари ўтганларни билдик. Биз яна кейин келувчиларни ҳам билдик.\n\n25. Албатта, Раббингизнинг Ўзи (қиёмат куни) уларни тўплар. Албатта, У ҳикмат ва билим соҳибидир.\n\n26. Биз инсонни (Одам Атони) қора балчиқдан (олиб, сўнг) қуритилган лойдан яратганмиз.\n\n27. Жинни (яъни, Иблисни) эса (Одамдан) илгари қизиган оловдан яратган эдик.\n\n28. (Эй, Муҳаммад,) эсланг, Раббингиз фаришталарга: «Мен (асли) қора балчиқдан (олиб), қуритилган лойдан инсон яратувчиман.\n\n29. Бас, уни тиклаб, ичига Ўз (даргоҳимдаги) руҳимдан киритганимда, сизлар унга сажда қилган ҳолингизда йиқилингиз!» - деди.\n\n30. Барча фаришталар жам бўлиб, унга (Одамга) сажда қилдилар.\n\n31. Фақат Иблис сажда қилувчилар билан бирга бўлишдан бош тортди.\n\n32. (Шунда Аллоҳ) деди: «Эй, Иблис, сенга не бўлдики, сажда қилувчилар билан бирга бўлмадинг?»\n\n33. (У) айтди: «Мен қора балчиқдан олиб, (одам сурати берилгач,) қуритилган лойдан Сен яратган башарга сажда қилувчи эмасман».\n\n34. (Аллоҳ) деди: «Бас, ундан (жаннатдан) чиқ! Энди сен, (Менинг даргоҳимдан) қувилган - малъунсан.\n\nИзоҳ: Эҳтимолки, осмондан ёки фаришталар ичидан чиқ, деган бўлса.\n\n35. То жазо куни (қиёмат)гача сенга лаънат бўлур».\n\n36. (У) деди: «Эй, Раббим, у ҳолда менга (улар) қайта тириладиган кунгача муҳлат бергин».\n\n37. (Аллоҳ) деди: «Бас, сен муҳлат берилганлардансан\n\n38. маълум вақт (қиёмат) кунигача».\n\n39. (Иблис) айтди: «Эй, Раббим, қасамки, энди мени йўлдан оздирганинг сабабли, албатта, уларга (Одам болаларига) ердаги (барча гуноҳ ишларни) чиройли кўрсатиб қўюрман ва албатта, уларнинг ҳаммаларини йўлдан оздирурман.\n\n40. Илло уларнинг орасидаги ихлосли бандаларинггина (бундан мустаснодирлар).\n\n41. (Аллоҳ) деди: «Менинг зиммамдаги Тўғри йўл шудир.\n\n42. Менинг бандаларим устидан сен учун ҳеч қандай салтанат (ҳукмронлик) йўқдир, илло сенга эргашган гумроҳларнигина (йўлдан оздира олурсан)».\n\n43. Уларнинг барчалари учун ваъда қилинган жой жаҳаннамдир.\n\n44. Унинг етти дарвозаси бўлиб, ҳар бир дарвоза учун уларнинг бир тўдаси тақсимланган.\n\nИзоҳ: Дўзах ёки жаҳаннамнинг етти дарвозаси деганда, унинг етти қавати тушунилиши лозим. Биринчи қаватига вақтинча тушган гуноҳкор мўмин-мусулмонлар, иккинчисига Муҳаммад (а. с.) га имон келтирмаган яҳудийлар, учинчисига шу каби насронийлар, тўртинчисига собиийнлар, бешинчисига мажуслар, олтинчисига мушриклар, дўзахнинг энг қаъри саналмиш тўққизинчисига эса мунофиқлар тушгайлар.\n\n45. Тақводорлар эса, албатта, боғлар ва чашмалардадирлар.\n\n46. «У (ер)га соғ-саломат, тинч-омон киринглар» (дейилур).\n\n47. Биз (жаннатдаги) сўриларда биродарона, бир-бирларига рўбарў ўтирганларнинг дилларидаги гина(- кудуратлар)ни чиқариб ташлаймиз.\n\n48. У жойда уларга чарчоқ етмас ва улар у жойдан чиқарилувчи ҳам эмаслар!\n\n49. (Эй, Муҳаммад,) бандаларимга билдириб қўйингки, албатта, Мен Ўзим кечиримли ва раҳмлидирман.\n\n50. Шунингдек, Менинг азобим энг аламли азобдир.\n\n51. Яна уларга Иброҳимнинг меҳмон(лар)и ҳақида хабар беринг!\n\n52. Ўшанда улар унинг ҳузурига кириб: «Салом», - дедилар. (Таомга қўл чўзишмагач,) у: «Биз сизлардан қўрқмоқдамиз (Кимсизлар ўзи)?» - деди.\n\n53. Улар дедилар: «Қўрқмагин (биз фаришталармиз). Биз сенга бир билимдон ўғил (яъни, Ишоқни) хушхабарини етказурмиз».\n\n54. У деди: «Менга кексалик етган пайтида (фарзанд кўришим ҳақида) хушхабар келтирдингизми? Энди менга (бу ёшимда) ниманинг ҳам хушхабарини берурсизлар?»\n\n55. Улар айтдилар: «Биз сенга ростдан ҳам (фарзанд кўришинг) хушхабарини келтирдик. Бас, сен умидсизлардан бўлмагин!»\n\n56. У деди: «Парвардигорининг раҳматидан фақат гумроҳ кимсаларгина ноумид бўлурлар».\n\n57. (Сўнгра, уларга қараб) деди: «Эй, элчилар! Арзингиз не?»\n\n58. Улар дедилар: «Бизлар бир жиноятчи қавмга (Лут қавмига, уларни ҳалок қилиш учун) юборилганмиз.\n\n59. Лекин биз Лутнинг бутун оиласини қутқарувчидирмиз.\n\n60. Фақат унинг хотинига (нажот йўқдир)». (Чунки Биз - Аллоҳ) унинг (азоб-уқубатда) қолувчилардан бўлишини тақдир қилиб қўйганмиз.\n\n61. Қачонки, Лут оиласига элчиларимиз келгач,\n\n62. У (Лут) деди: «Сизлар нотаниш қавмсиз».\n\n63. (Улар) дедилар: «Йўқ! (аксинча, биз) сенга улар (яъни, қавминг) шак қилаётган нарсани (Аллоҳнинг азобини) келтирдик.\n\n64. Биз сенга (азобни) ҳақиқатан келтирдик. Биз, албатта, ростгўйдирмиз.\n\n65. Энди сен туннинг бир қисмида оиланг билан йўлга туш ва ўзинг уларнинг ортида юр. Сизлардан бирор киши атрофга алангламасин ва (сизлар) буюрилган тарафга қараб кетаверинглар!»\n\n66. Биз унга (Лутга) тонг пайтида ана ўшалар (кофирлар)нинг думи қирқилиши (ҳалок бўлиши) ҳақидаги мана шу фармонни ваҳий қилдик.\n\n67. Шаҳар аҳолиси (меҳмонларни эшитиб) хурсанд бўлган ҳолларида келдилар. (Чунки улар баччабозлик иллатига мубтало бўлган эдилар.)\n\n68. (Шунда Лут) деди: «Бу (йигит)лар менинг меҳмонларимдир. Мени шарманда қилманглар.\n\n69. Аллоҳдан қўрқинглар! Мени расво қилманглар!»\n\n70. Айтдилар: «Биз сени барча олам (одамларни ҳимоя қилиш)дан қайтармаганмидик?!»\n\n71. (Лут) деди: «Агар (шу ишни) қилувчи бўлсангизлар, ана қизларим! (Ўшаларни никоҳларингизга олаверинглар)».\n\n72. (Эй, Муҳаммад,) умрингизга қасамки, улар ўз «мастликларида» тентираб юрар эдилар.\n\n73. Тонг пайтида (тўсатдан) уларни даҳшатли қичқириқ тутди.\n\n74. Бас, Биз у шаҳарни остин-устун қилиб юбордик ва уларнинг устига сополдан (ясалган) тош ёғдирдик.\n\n75. Албатта, бу (ҳодиса)да фаросатли кишилар учун аломатлар бордир.\n\n76. Дарвоқе, у (шаҳар) доимий йўл устидадир.\n\nИзоҳ: Яъни Ҳижоз (ҳозирги Саудия)дан Шом (Сурия) томонга қараб ўтган йўл бўйидадир. Унинг асоратларини кўриб, ибрат олсинлар.\n\n77. Албатта, бунда мўминлар учун аломатлар бордир.\n\n78. Шубҳасиз, ўрмон эгалари (Шуайб қавми) золим (кофир) бўлган эдилар.\n\n79. Бас, (Биз) улардан интиқом олдик. Дарвоқе, уларнинг (яъни, Лут ва Шуайб қавмларининг шаҳарлари) иккиси ҳам аниқ йўл устидадир.\n\n80. Аниқки, Ҳижр (водий) эгалари (Самуд қавми) ҳам пайғамбарларни, (хусусан, Солиҳни) ёлғончига чиқарган эдилар.\n\n81. Биз уларга Ўз оятларимизни келтирган эдик, лекин улардан юз ўгирувчи бўлдилар.\n\n82. (Улар) тоғлардан йўниб, уй ясаб тинчгина юрар эдилар.\n\n83. Бас, уларни тонг палласида даҳшатли қичқириқ тутди.\n\n84. Уларга қилиб юрган нарсалари (тош қалъалари) фойда бермади.\n\n85. (Биз) осмонлар ва Ерни ҳамда уларнинг ўртасидаги нарсаларни фақат ҳақ (ҳикмат) билан яратдик. Қиёмат ҳам, шаксиз, келувчидир. Бас, (шундай экан, сиз жоҳилларнинг азиятларига сабр қилинг ва уларни) чиройли юз ўгириш билан тарк этинг!\n\n86. Албатта, Раббингизнинг Ўзигина яратувчи ва билувчидир.\n\n87. Дарҳақиқат, Биз Сизга етти такрорланувчи (етти оятли «Фотиҳа» сураси)ни ва Улуғ Қуръонни ато этдик.\n\n88. Кўзларингизни Биз у (кофирлардан айрим) тоифаларни баҳраманд қилган нарсаларга (яъни, уларнинг бойликларига) тикманг! Уларнинг (имонсизликлари) устида ғамгин ҳам бўлманг! Мўминлар учун қанотингизни қуйи тутинг (камтар бўлинг)!\n\n89. (Уларга) айтинг: «Албатта, мен (сизларга Аллоҳнинг азобидан) ошкора огоҳлантирувчиман».\n\n90. Худди тақсимлаб олувчиларга нозил қилганимиз каби,\n\n91. қайсиларики, Қуръонни бўлак-бўлак қилиб олган эдилар.\n\nИзоҳ: Яъни ўзларига хуш келганича имон келтириб, маъқул келмаган оятларни инкор қилганлари каби.\n\n92. Раббингизга қасамки, албатта, уларнинг барчасини сўроқлагайман\n\n93. қилган ишлари тўғрисида.\n\n94. Бас, Сиз ўзингизга буюрилган ишни (яъни, Ҳақ динга даъватни) ошкора қилинг ва мушриклардан юз ўгиринг!\n\n95. Албатта, Биз сизни масхара қилувчиларни (жазолаш учун) кифоя қилурмиз.\n\n96. (Улар) Аллоҳга бошқа «илоҳ»ни (шерик) қилурлар. Бас, яқинда (қилмишларининг оқибатини) билиб олурлар.\n\n97. Шаксиз, Биз уларнинг (Сизни масхара қилиб) айтаётган сўзларидан дилингиз сиқилишини билурмиз.\n\n98. Бас, Сиз Раббингизга ҳамд билан Унга тасбеҳ айтинг ва сажда қилувчилардан бўлинг!\n\n99. (Шунингдек), то Сизга аниқ нарса (- ўлим) келгунича Раббингизга ибодат қилаверинг!"
  },
  {
    "name": "Нахл сураси",
    "text": "НАҲЛ СУРАСИ\n\nСурада асалариларнинг намунали ҳаёт тарзи ҳақида оятлар мавжудлиги учун унга шу ном берилган. Сурада қиёматни такрор-такрор эслатиб, ўша кунга пухта тайёргарлик кўришга даъват этилади. Унда бошқа суралардаги каби ширк, куфр, ношукурлик каби иллатлар қораланиб, имон, эътиқод, шукр, солиҳ амалларга ташвиқот этилади.\n\nМеҳрибон ва раҳмли Аллоҳ номи билан бошлайман!\n\n1. Аллоҳнинг амри (қиёмат) келди. Бас, сизлар (эй, мушриклар), уни қистамай қўя қолинглар! (Аллоҳ) улар келтираётган ширкдан пок ва юксакдир.\n\nИзоҳ: Ҳали келмаган нарсани келди, дейиш ҳамма тилда ҳам келиши яқин ва аниқ нарсага ишлатилади. Қиёмат куни ҳам исломда келиши аниқ ва муддати яқин нарсалардан ҳисобланади. Муҳаммад (а. с.) бир ҳадисларида: «Мен билан қиёмат шу икки бармоғимдек бир-бирига яқин ҳолда келдик», деганлар. Яъни, менинг охирги пайғамбар бўлиб келишимнинг ўзи қиёмат яқинлигидан дарак беради, демоқчилар. Лекин бу яқинлик миқдорини Аллоҳдан ўзга ҳеч ким билмайди. Биз учун юз йил ҳам узоқ кўринади. Аллоҳнинг наздида эса неча минг йиллар ҳам яқин бўлиши мумкин.\n\n2. (Аллоҳ Ўз) амри билан хоҳлаган бандаларига фаришталарни (шундай) ваҳий билан туширур: («Эй, пайғамбарларим! Инсонларни) огоҳлантирингларки, Мендан ўзга илоҳ йўқ. Бас, (барчаларингиз) Мендангина қўрқингиз!»\n\n3. (У) осмонлар ва Ерни ҳақ (ҳикмат) билан яратди. (Мушриклар) келтираётган ширкдан У юксакдир.\n\n4. Инсонни нутфа (бир томчи модда)дан яратди. У эса, баногоҳ, очиқ «рақиб»дир.\n\n5. У яна сизлар учун иссиқ (кийим) ва (турли) манфаатлар бўлсин, деб, чорва молларини ҳам яратди ва улардан сизлар ейсизлар ҳам.\n\n6. Яна сизлар учун уларда кечқурун (ўтлоқдан) қайтаётган ва тонгда (ўтлоққа) кетаётган пайтида гўзал манзара пайдо бўлур.\n\n7. Шунингдек, улар сизлар жонларингизни қийнаб етадиган юртларга юкларингизни кўтариб борур. Албатта, Раббингиз меҳрибон ва раҳмлидир.\n\n8. У яна минишингиз учун ва зийнат сифатида отлар, хачирлар ва эшакларни (яратди). Яна, сизлар (ҳали) билмайдиган нарсаларни ҳам яратур.\n\n9. Тўғри йўлни қасд этиш (унга ҳидоят этиш) ёлғиз Аллоҳ зиммасидадир. (Зотан, йўллар) ичида қинғири ҳам бордир. Агар (Аллоҳ) хоҳлаганида, сизларнинг барчангизни (Тўғри йўлга) ҳидоят қилган бўлур эди.\n\n10. У осмондан сизлар учун ичимлик бўлмиш сувни ёғдирган зотдир. (Ҳайвонларингизни) боқадиган дарахтлар (ўсимликлар) ҳам ўша сувдан (ичар).\n\n11. У сизлар учун ўша (сув) билан (турли) экинларни, зайтун, хурмо, узум ва барча меваларни ундирур. Албатта, бу (иш)да тафаккур қиладиган қавм учун аломат бордир.\n\n12. У сизлар учун кеча ва кундузни, қуёш ва ойни бўйин сундириб қўйди. Юлдузлар ҳам Унинг амрига бўйин сундирилгандир. Албатта, бунда англайдиган қавм учун аломатлар бордир.\n\n13. Яна У сизлар учун ерда яратиб қўйган ранг-баранг нарсаларни ҳам (сизларга бўйин сундирди). Албатта, бунда эслатма оладиган қавм учун аломат бордир.\n\n14. У янги гўшт (балиқ гўшти) ейишларингиз ва тақадиган тақинчоқлар чиқариб олишларингиз учун (сизларга) денгизни ҳам бўйин сундириб қўйган зотдир. Унда яна (сувни) ёриб кетаётган кемаларни кўрасиз. Унинг фазли (ризқи)дан талаб этишингиз ва (неъматларига) шукр қилишингиз учун (шундай қилди)\n\n15. У яна, Ер сизларни тебратмаслиги учун унда тоғларни барпо қилди, (ичимлик ва экинларингиз учун) дарёларни (оқизиб қўйди) ва тўғри юришларингиз учун йўлларни (пайдо қилди).\n\n16. (Йўлларга) белгилар ҳам (қўйди). Юлдузлар билан эса улар йўл топурлар.\n\n17. (Эй, мушриклар), ахир (барча мавжудотни) яратадиган зот (Аллоҳ) билан (ҳеч нарса) ярата олмайдиган (бут-санамларингиз) баробарми?! Бас, ўйламайсизларми?!\n\n18. Агар Аллоҳнинг неъмат(лар)ини санасангизлар, саноғига ета олмайсизлар. Ҳақиқатан, Аллоҳ кечиримли ва раҳмлидир.\n\n19. Аллоҳ яширган нарсаларингизни ҳам, ошкор қилган нарсаларингизни ҳам билур.\n\n20. (Мушрикларнинг) Аллоҳни қўйиб, сиғинаётган нарсалари (маъбудалари) бирор нарсани яратувчи эмасдир, балки ўзлари яратилувчидирлар.\n\n21. (Улар) ўликдирлар, тирик эмасдирлар. Улар (ўзларига сиғинаётган мушрикларнинг) қачон қайта тирилишларини ҳам сезмайдилар.\n\n22. Илоҳингиз ягона илоҳдир. Бас, охиратга имон келтирмайдиганларнинг диллари (Унинг ягона эканлигини) инкор қилур ва улар мутакаббирдирлар.\n\n23. Шубҳа йўқки, Аллоҳ уларнинг яширган нарсаларини ҳам, ошкор қилган нарсаларини ҳам билур. Албатта, У мутакаббирларни севмас.\n\n24. Уларга: «Раббингиз (Муҳаммадга) нимани нозил қилди?» - дейилса, улар (масхара қилишиб): «Аввал ўтганларнинг афсоналарини»,- дейдилар.\n\n25. Улар (бу ёлғон сўзларни) қиёмат кунида, ўзларининг барча гуноҳларини ҳамда ўзлари жоҳилона йўлдан оздирган кимсаларнинг гуноҳларидан ҳам (бир қисми)ни бўйинларига олиш учун (айтгандирлар). Огоҳ бўлингизки, улар бўйнига олган нарса (гуноҳлар) жуда ёмондир.\n\n26. Улардан олдинги (кофир)лар ҳам (ўз пайғамбарларига шундай) макрларни қилган эдилар. Шунда Аллоҳ улар (қурган макр) биноларини пойдеворлари билан қўпориб ташлади, бас, том ўзларининг устига қулади ва уларга ўзлари сезмаган (кутмаган) тарафдан азоб келди.\n\n27. Сўнгра қиёмат кунида (Аллоҳ) уларни яна расво қилур ва айтур: «Сизлар ёнларини олиб тортишиб юрган Менинг «шерик»ларим қаерда қолишди?!» (Шунда) илм берилган (пайғамбар ва уламо)лар дерлар: «Дарҳақиқат, бугун расволик ва нохушлик кофирларгадир».\n\n28. Уларни ўзларига зулм қилган ҳолларида фаришталар вафот этдирурлар. Шунда улар сулҳга келишиб: «Бизлар бирор ёмонлик қилган эмасмиз» (дерлар). Йўқ! Шаксиз, Аллоҳ қилган ишларингизни билувчидир.\n\n29. Энди ўзларингиз мангу қоладиган жаҳаннам дарвозаларидан кирингиз! Мутакаббирларнинг жойлари нақадар ёмон!\n\n30. Тақволи бўлганларга: «Раббингиз (Ўз пайғамбарига) нимани нозил қилди?» - дейилганида, улар:\n\n«Яхшиликни», - дерлар. Бу дунёда чиройли иш қилганлар учун чиройли мукофот бўлур. Лекин, шубҳа йўқки, охират диёри янада яхшироқдир. Тақводорларнинг диёрлари нақадар яхши!\n\n31. Улар остидан анҳорлар оқиб турадиган мангу жаннатларга кирурлар. Улар учун у ерда хоҳлаган нарсалари бордир. Тақводорларни Аллоҳ мана шундай мукофотлар.\n\n32. Улар (ширк ва гуноҳдан) пок бўлган ҳолларида, фаришталар вафот этдира туриб: «Сизларга салом! Қилиб ўтган амалларингиз билан жаннатга кирингиз», - дерлар.\n\n33. (Кофирлар эса) фақат ўзларига (ўлим) фаришталари келишини ёки Раббингизнинг амри (азоби) келишини кутарлар. Улардан олдин ўтган (кофир)лар ҳам мана шундай қилган эдилар. Уларга Аллоҳ зулм қилгани йўқ, балки улар ўзларига зулм қилувчи эдилар.\n\n34. Бас, қилган ёмонликлари ўзларига етди ва масхара қилган нарсалари ўзларини тутди.\n\n35. Мушрик бўлганлар: «Агар Аллоҳ хоҳлаганида, биз (ҳам), ота-боболаримиз (ҳам) Ундан ўзга бирор нарсага сиғинмаган ва Унинг (ҳукмисиз) бирор нарсани ҳаром қилмаган бўлур эдик», - дейдилар. Улардан олдин ўтган (кофир)лар ҳам шундай қилган эдилар. Пайғамбарлар зиммасида фақат (Аллоҳнинг ваҳийсини одамларга) очиқ етказишлик (вазифаси) бордир.\n\n36. Дарвоқе, Биз ҳар бир умматга: «Аллоҳга ибодат қилинглар ва шайтондан йироқлашинглар», (деган ваҳий билан) пайғамбар юборганмиз. Шунда улар орасида Аллоҳ ҳидоят қилганлари ҳам, шунингдек, йўлдан озишлиги қатъий бўлганлар ҳам бўлган. Бас, Ер юзида сайр қилиб, (пайғамбарларини) ёлғончига чиқарганларнинг оқибати қандай бўлганини кўринглар!\n\n37. (Эй, Муҳаммад,) агар Сиз у (мушрик)ларнинг ҳидоят топишларига қизиқувчан бўлсангиз (билингки), Аллоҳ ўзи адаштирадиган кимсаларни сира ҳидоят қилмас ва уларга мадад берувчилар ҳам бўлмас.\n\n38. Улар зўр бериб: «Аллоҳ ўлганларни қайта тирилтирмайди», - деб Аллоҳ номига қасам ичдилар. Йўқ! (Албатта, тирилтирур!) Бу - Унинг ҳаққоний ваъдасидир. Лекин, одамларнинг аксарияти билмайдилар.\n\n39. Уларга ўзлари ихтилоф қилаётган нарсаларини ажрим қилиб бериш учун, ҳамда кофир бўлганлар ўзларининг ёлғончи эканликларини билишлари учун ҳам (қайта тирилтирур).\n\n40. Биз бирор нарсани ирода қилсак, унга айтадиган сўзимиз: «Бўл!» - дейишдир. Бас, (ўша нарса) бўлур.\n\n41. Зулм қилинганларидан сўнг, Аллоҳ йўлида ҳижрат қилганларни, албатта, бу дунёда ҳам гўзал (мақомлар)га жойлаштирурмиз. Охират мукофоти эса, янада каттароқдир. Қани, энди (буни одамлар) билсалар эди!\n\n42. Улар сабр қилган ва Парвардигорларигагина таваккул этганлардир.\n\n43. (Эй, Муҳаммад,) Сиздан олдин ҳам фақат (Сиз каби) кишиларнигина (пайғамбар қилиб) юбориб, уларга ваҳий нозил этиб турганмиз. Агар (бу ҳақда) билмайдиган бўлсангизлар, аҳли зикрлардан (яъни, Таврот ва Инжилни биладиганлардан) сўрангизлар!\n\n44. (Биз пайғамбарларни) ҳужжатлар ва китоблар билан (юборганмиз). Сизга эса одамларга нозил қилинган (аҳкомлар)ни баён қилиб беришингиз учун ва тафаккур қилсинлар, деб бу зикрни (Қуръонни) нозил қилдик.\n\n45. Ёмонликлар макрини қилганлар ўзларини ер ютишидан ёки сезмаган тарафларидан азоб келиб қолишидан хотиржаммилар?!\n\n46. Ёки (сафарда) айланиб юрганларида уларни (офат) тутгач, (ҳеч кимни) ожиз қолдира олмасликларидан (қўрқмайдиларми)?!\n\n47. Ёки (қилмишлари оқибатидан) қўрқиб юрган пайтларида, уларни (бирор офат) ушлаб қолишидан (қўрқмайдиларми?!) Дарҳақиқат, (яна ҳам) Раббингиз меҳрибон ва раҳмлидир.\n\n48. Ахир, улар Аллоҳ яратган барча нарсаларнинг соялари ўнгу сўлларига, Аллоҳга бўйин суниб сажда қилган ҳолда эгилаётганини кўрмадиларми?!\n\n49. Осмонлар ва Ердаги барча нарса - жониворлар ва фаришталар ҳам кибр қилмаган ҳолларида фақат Аллоҳга сажда қилурлар.\n\n50. Улар (фаришталар) устиларидаги (кузатиб турган) Парвардигорларидан қўрқурлар ва фақат ўзларига буюрилган ишларнигина қилурлар. (49-50-оят. Сажда ояти.)\n\n51. Аллоҳ: «Икки худони илоҳ қилиб олманглар! Албатта, У ягона илоҳдир! Бас, Мендангина қўрқингиз!» - деди.\n\n52. Осмонлардаги ва Ердаги барча нарсалар Унинг мулкидир. Дин (итоат қилиш) Унгагина (бўлиши) вожибдир. Аллоҳдан ўзгасидан қўрқасизларми?!\n\n53. Сизларда қайси бир неъмат бўлса, албатта, у Аллоҳдандир. Шунингдек, қачон сизларга мусибат етса ҳам фақат Унгагина ёлборасизлар.\n\n54. Сўнгра, (У) сизлардан (ўша) мусибатни даф этгач, сизларнинг орангиздан бир тўда (чиқиб) Парвардигорларига ширк келтирурлар.\n\n55. Бу уларга берганларимизга ношукрчиликларидир. Бас, (эй, мушриклар,) «фойдаланиб» қолинглар. Яқинда, (қиёмат кунида ҳақиқатни) билурсизлар.\n\n56. Улар Биз ризқ қилиб берган нарсалардан ўзлари билмайдиган нарса (бутлари) учун насиба ажратурлар. (Эй, мушриклар), Аллоҳга қасамки, албатта, сизлар ўзларингиз тўқиб олган нарса (бутларингиз) тўғрисида, албатта, сўралурсизлар.\n\n57. Улар «Фаришталар Аллоҳнинг қизлари» дейишиб, даъво қилишади, У (бундай бўҳтондан) покдир. Ўзларига эса кўнгиллари хушлайдиган нарсани (яъни, ўғилларни) нисбат беришади.\n\nИзоҳ: Яъни фаришталар Аллоҳнинг қизлари деб, икки жинснинг аълосини ўзларига, заифини Аллоҳга нисбат беришади. Ваҳоланки, ўзларига қиз фарзанд бўлишини хоҳлашмайди. Бу уларнинг дунёқарашларига биноан мантиқий баҳсдир. Аслида эса Аллоҳнинг наздида эркак билан аёлнинг шарафи баробардир.\n\n58. Қайси бирларига қиз (кўргани ҳақида) хушхабар берилса, ғазаби келиб, юзлари қорайиб кетар.\n\n59. У (қиз)ни камситган ҳолда олиб қолиш ёки (тириклай) тупроққа қориш (тўғрисида ўй суриб), ўзига хушхабар берилган нарсанинг «ёмон»лигидан (орият қилиб,) одамлардан яшириниб олур. Огоҳ бўлингизким, уларнинг бу ҳукмлари яроқсиздир.\n\n60. Охиратга имон келтирмайдиганларда ёмон масал бордир. Аллоҳда эса энг олий масал (сифат) бордир. У қудрат ва ҳикмат эгасидир.\n\n61. Агар Аллоҳ одамларни зулмлари сабабли ушлайдиган (жазолайдиган) бўлса, унда (Ер юзида) бирор жониворни (тирик) қўймаган бўлур эди. Лекин, уларни маълум муддатгача қўйиб берур. Ўша муддатлари етиб келганида эса, уни бирор соат кетга ҳам сура олмайдилар, олдинга ҳам.\n\n62. Улар ўзлари ёмон кўрадиган нарса (қиз болалар)ни Аллоҳга тиркаб, яна тиллари ўзларига чиройли мукофот (жаннат) бўлиши ҳақида ёлғон сўзлайди. Шубҳа йўқки, улар дўзах аҳлларидир ва албатта, улар (дўзахга) биринчилар (қаторида ташланувчилар)дир.\n\n63. (Эй, Муҳаммад), Аллоҳ (номим)га қасамки, дарҳақиқат, Биз Сиздан олдинги умматларга ҳам пайғамбарлар юборганимизда, шайтон уларга ўзларининг (разил) ишларини чиройли қилиб кўрсатган эди. У бугун (бу дунёда) уларнинг «дўсти»дир. (Охиратда эса) улар учун аламли азоб бордир.\n\n64. Биз Сизга имон келтирадиган қавм учун ҳидоят ва раҳмат бўлмиш Китоб (Қуръон)ни уларга ўзлари ихтилоф этаётган нарсаларини аниқ қилиб беришингиз учунгина нозил қилдик.\n\n65. Аллоҳ осмондан сув (ёмғир) ёғдириб, у сабабли «ўлик» ерни «тирилтирди». Албатта, бунда (насиҳатга) қулоқ тутадиган қавм учун аломат бордир.\n\n66. Дарвоқе, сизлар учун чорва ҳайвонларида ҳам ибрат бордир; сизларни уларнинг қоринларидаги нажосат ва қон ораларидан чиқувчи, (лекин) ичувчилар учун иштаҳали тоза сут билан суғорурмиз.\n\n67. Хурмо ва узумларнинг меваларидан эса ароқ ва гўзал (ҳалол) ризқ олурсизлар. Албатта, бунда ҳам англайдиган қавм учун аломат бордир.\n\nИзоҳ: Бу оят нозил қилинган пайтда ҳануз ароқ шаръан ман этилмаган эди.\n\n68. (Эй, Муҳаммад!) Раббингиз асалариларга ваҳий (бўйруқ) қилди: «Тоғларга, дарахтларга ва (одамлар) қурадиган нарсаларга ин қурингиз.\n\n69. Сўнгра турли мевалардан еб, Парвардигорингиз (сиз учун) қулай қилиб қўйган йўллардан юрингиз!» Уларнинг қоринларидан одамлар учун шифо бўлган турли рангдаги шарбат (асал) чиқур. Албатта, бунда фикр юритадиган қавм учун аломат бордир.\n\n70. Сизларни Аллоҳ яратди. Сўнгра вафот этдиради ҳам. Сизларнинг орангизда энг тубан умр кўришга (кексайиб, заиф ҳолатга) қайтарилиб, илгари билган нарсаларининг ҳеч бирини билмай қоладиган кишилар ҳам бордир. Албатта, Аллоҳ билимли ва қудратлидир.\n\nИзоҳ: Исломда оят ва ҳадис матнидан олинган «арзалул-умр» деган ибора бор. Яъни, энг тубан умр, қариб қартайган ёш. Шу неча ёшдан бошланади, деган масалада турли тафсирлар бор: бирида 60 дан деса, бошқасида 75 дан, яна бир ривоятда 80 дан, бошқасида 90 дан кейин бошланади, дейилади.\n\n71. Аллоҳ баъзиларингиздан баъзиларингизни ризқда юқори қилиб қўйди. Бас, бу (ризқда) юқори қилинганлар ўзларининг ризқларини қўл остидаги (қул)ларига бермайдиларки, барчалари (ризқда) баробар бўлиб олсалар. Бас, Аллоҳнинг неъматини инкор этурларми?!\n\n72. Аллоҳ сизлар учун ўзларингиздан жуфтлар яратиб, жуфтларингиздан сизлар учун ўғиллар ва набиралар пайдо қилди ва сизларни пок нарсалардан ризқлантиради. Бас, (улар) ботил (бутлар)га имон келтириб, Аллоҳнинг неъматини инкор этурларми?!\n\nИзоҳ: Ўзларингиздан, яъни, инсон жинсидан. Бу оятда ишорат борки, жуфтларимизнинг жинлардан ёки фаришталардан бўлмай, ўз жинсимиз - одамзотдан бўлиши ҳам улуғ неъмат экан.\n\n73. Аллоҳни қўйиб, улар учун осмонлар ва ердан бирор нарсани ризқ қилиб бермайдиган ва бера олмайдиган (бут)ларга сиғинадиларми?!\n\n74. Бас, Аллоҳга (зарбул) масал тўқиманглар! Албатта, Аллоҳ билур, сизлар билмайсизлар.\n\n75. Аллоҳ шундай бир мисол келтирур: ҳеч нарсага кучи етмайдиган қарам қул билан Биз ўз тарафимиздан яхшигина ризқ бериб, ўша ризқдан яширин ва ошкора эҳсон қилаётган (ҳур) киши баробар бўладими? Ҳамд Аллоҳга (хос)дир. Лекин уларнинг аксарияти (буни) билмайдилар.\n\nИзоҳ: Яъни ҳаракатсиз, жонсиз бут-санамлар билан бутун коинот яратувчиси Аллоҳ тенг бўлурми?!\n\n76. Аллоҳ яна икки киши ҳақида мисол келтирур: улардан бири ҳеч нарсага кучи етмайдиган соқовдир. У эгасига (ортиқча) юк бўлиб (хожаси) уни қаерга юборса, бирор яхшилик (фойда) келтирмайди. Ўша кимса билан ўзи Тўғри йўлда бўлгани ҳолда, (ўзгаларни ҳам) адолатга буюрадиган киши баробар бўлурми?!\n\nИзоҳ: Бу мисолда ҳам бут-санамлар билан Аллоҳ таоло тенг эмаслиги таъкидланмоқда.\n\n77. Осмонлар ва Ернинг ғайб (илм)и Аллоҳга хосдир. Қиёмат иши (қойим бўлиши) кўзни очиб-юмиш ёки ундан ҳам яқинроқдир. Дарҳақиқат, Аллоҳ ҳамма нарсага қодирдир.\n\n78. Аллоҳ сизларни оналарингиз қоринларидан бирор нарсани билмайдиган ҳолингизда чиқарди ва шукр қилишингиз учун сизларга қулоқ, кўзлар ва дилларни берди.\n\n79. Осмон фазосида (учишга) бўйин сундирилган қушларга боқмайдиларми?! Уларни фақат Аллоҳ тутиб турибди-ку! Албатта, бунда имон келтирадиган қавм учун аломатлар бордир.\n\n80. Аллоҳ сизлар учун уйларингизни оромгоҳ қилди ва сизлар учун чорва ҳайвонларининг териларидан кўчадиган кунингизда ва қўнадиган кунингизда енгил кўтариб кета оладиган овуллар (бунёд) этди ҳамда (қўйларнинг) жунларидан, (туяларнинг) юнгларидан ва (эчкиларнинг) тивитларидан маълум бир вақтга қадар фойдаланиладиган жиҳоз ва матоҳлар (яратди).\n\n81. Аллоҳ сизлар учун ўзи яратган нарсалардан соя жойлар (бунёд) этди ва сизлар учун тоғлардан бошпаналар қилди ҳамда сизлар учун иссиқ (ва совуқ)дан асрайдиган кийимлар ва сизларни (турли) хавфдан сақлайдиган совутлар яратди. (Имон келтириб) мусулмон бўлурсизлар, деб сизларга ўз неъматини У мана шундай комил қилиб берур.\n\n82. (Эй, Муҳаммад,) агар улар (Сиздан) юз ўгирсалар, у ҳолда Сизнинг зиммангизда фақат (ҳақиқатни) равшан қилиб етказиш бор, холос.\n\n83. (Улар) Аллоҳнинг неъматини танийдилар, кейин эса уни инкор этадилар. Уларнинг аксарияти кофирлардир.\n\n84. Ҳар бир умматдан Биз бир гувоҳни (ўша умматнинг пайғамбарини) келтириб қўядиган кунни эсланг! Сўнгра кофир бўлганларга (узр айтиш учун) изн берилмас ҳамда улардан (Аллоҳни) рози қилиш ҳам талаб қилинмас.\n\n85. Зулм қилганлар азобни кўрганларида (яъни, қиёматда) улардан (у азоб) енгиллатилмас ва уларга муҳлат ҳам берилмас.\n\n86. (Ўша куни) мушрик бўлган кимсалар ўзларининг келтирган ширкларини кўрган вақтларида: «Эй, Раббимиз! Анавилар Бизлар Сени қўйиб, сиғинган илоҳларимиз», - деганларида, (бутлар бунга жавобан): «Сизлар, ҳақиқатан, ёлғончидирсизлар», - деб гап қотурлар.\n\n87. Улар у Кунда Аллоҳга (ўзларини) таслим қилурлар ва ўзлари тўқиб олган («илоҳ»)лари эса улардан ғойиб бўлур.\n\n88. Куфрда бўлган ва (одамларни) Аллоҳ йўлидан тўсган кимсаларга бузғунчилик қилганлари сабабли азоб устига азобни зиёда қилурмиз.\n\n89. Ҳар бир уммат ичидан ўзлари учун ўзларидан бир гувоҳни (яъни, пайғамбарни) келтирадиган кунимизни эсланг! Сизни эса (Эй, Муҳаммад), ана улар (ўз умматингиз)га гувоҳ қилиб келтирурмиз. Сизга ҳамма нарсани баён қилиб берувчи, ҳидоят, раҳмат ва мусулмонлар учун башорат бўлган Китоб (Қуръон)ни нозил қилдик.\n\n90. Албатта, Аллоҳ адолатга, эзгу ишларга ва қариндошга яхшилик қилишга буюрар ҳамда бузуқчилик, ёвуз ишлар ва зулмдан қайтарур. (У) эслатма олурсизлар, деб сизларга насиҳат қилур.\n\n91. Аҳдлашганингизда, Аллоҳга берган аҳдингизга вафо қилингиз! Аллоҳни кафил қилиб ичган қасамларингизни (Аллоҳ номи билан) мустаҳкам қилганингиздан кейин бузмангиз! Албатта, Аллоҳ қилаётган ишларингизни билур.\n\n92. Сизлар бир жамоа бошқа бир жамоадан (сон ё бойлик жиҳатидан) ортиқроқ бўлгани учун қасамларингизни (бузиб) уни алдов воситаси қилишингиз билан худди ўзи тўқиган нарсасини пухта бўлганидан сўнг парчалаб бузиб ташлаган аёлга ўхшаб қолмангиз! Албатта, Аллоҳ бу билан сизларни синаб кўрар ва албатта, қиёмат кунида сизларга ихтилоф қилиб юрган нарсаларингизни баён (ажрим) қилиб берур.\n\n93. Агар Аллоҳ хоҳлаганида, албатта, сизларни бир уммат қилган бўлур эди. Лекин, У, ўзи хоҳлаган кимсаларни йўлдан оздирур ва ўзи ҳоҳлаган кишиларни (Тўғри йўлга) ҳидоят қилур. Албатта, қилиб ўтган амалларингиздан сўралурсизлар.\n\n94. Қасамларингизни ўзаро алдов воситаси қилиб олмангиз! Акс ҳолда (Ислом йўлида) маҳкам ўрнашган оёқ тойиб кетур ва Аллоҳ йўлидан тўсганингиз сабабли ёмонлик (бало ва мусибатлар)ни тотиб қолурсизлар ҳамда (охиратда) сизлар учун улкан азоб бордир.\n\n95. Аллоҳнинг аҳдини озгина қийматга сотиб юбормангиз! Агар билсангизлар, албатта, Аллоҳ даргоҳидаги нарса (ажр-савоб) сизлар учун (дунё матоҳларидан) яхшироқдир.\n\n96. Сизларнинг ҳузурларингиздаги нарса(лар) тугаб кетур. Аллоҳ даргоҳидаги нарса(лар) эса боқийдир. Биз, албатта, сабр этганларни ўзлари қилиб ўтган амалларининг чиройлилари баробаридаги мукофот билан тақдирлаймиз.\n\n97. Эркакми ё аёлми - кимда-ким мўмин бўлган ҳолида бирор эзгу иш қилса, бас, Биз унга пок ҳаёт бахш этурмиз ва уларни ўзлари қилиб ўтган амалларининг чиройлиги баробаридаги мукофот билан тақдирлаймиз.\n\n98. Қачонки, Қуръон ўқисангиз, албатта, қувғин этилган шайтон (васвасаси)дан Аллоҳ паноҳ беришини сўрангиз!\n\n99. Албатта, имон келтирган ва фақат Парвардигорларига таваккул қиладиганлар устидан у (шайтон) учун ҳеч қандай салтанат (ҳукмронлик) йўқдир.\n\n100. Унинг ҳукмронлиги фақат уни дўст тутиб, Унга ширк келтирувчилар устидандир.\n\n101. Қачонки, (Биз) бир оят ўрнига бошқа бир оятни алмаштирсак, - ҳолбуки, Аллоҳ ўзи нозил қиладиган оятларни яхши билувчидир - улар (пайғамбарга): «Ҳақиқатан, сен ўзинг тўқиб олувчисан», - дейдилар! Йўқ! Уларнинг кўплари (бунинг ҳикматини) билмайдилар!\n\n102. (Эй, Муҳаммад! Уларга) уни (яъни, Қуръонни) Руҳул-Қудус (Жаброил) Раббингиз (тарафи)дан имон келтирганларни (динда) собитқадам қилиш учун мусулмонларга ҳидоят ва башорат бўлган ҳолида барҳақ нозил қилганини айтинг!.\n\n103. Аниқки, (Биз) уларнинг: «Унга (Муҳаммадга Қуръонни) бирор одам ўргатмоқда», - деяётганларини билурмиз. (Лекин) улар ишора қилаётган кимсанинг тили ажамий (арабий эмас), бу (Қуръон) эса аниқ арабийдир.\n\nИзоҳ: Пайғамбаримиз (а. с.) бир ажам, яъни араб бўлмаган кишига унинг тилида Исломдан таълим бераётганини кўрган мушриклар «Муҳаммад Қуръонни балки шу одамдан ўрганиб, бизга ўқиб бераётгандир», - деган туҳматни қилишганда, Аллоҳ таоло «Сизлар айтаётган одам ажам бўлса, Қуръон тили холис арабий бўлса, қандай қилиб ажам Пайғамбарга бу каби мўъжиза Қуръондан таълим бера олади?!» - деб раддия билдиришмоқда.\n\n104. Албатта, Аллоҳнинг оятларига имон келтирмайдиганларни Аллоҳ ҳидоят қилмас. Улар учун аламли азоб бордир.\n\n105. Ёлғон сўзларни фақат Аллоҳ оятларига имон келтирмайдиганларгина тўқурлар. Айнан ўшаларнинг ўзлари ёлғончилардир.\n\n106. Ким Аллоҳга имон келтирганидан кейин (яна қайтиб) кофир бўлса (ҳолига вой!) Лекин кимнинг қалби имон билан хотиржам ҳолда (куфр калимасини айтишга) мажбур қилинса, у мустаснодир. Аммо кимки кўнгилни куфрга очса, бас, у (каби)ларга Аллоҳ (томони)дан ғазаб ва улкан азоб бордир!\n\nИзоҳ: Бу оятлар имон йўлида заҳмат чеккан Аммор ибн Ғсир тўғрисида нозил қилинган. Уни Ислом динидан қайтариш мақсадида қаттиқ қийнаганлар ва Ҳубал исмли бутга имон келтирсанг қўйиб юборамиз деганда, жонини сақлаб қолиш учун уларнинг талабини бажарган. Сўнг Расул (а. с.) ҳузурларига йиғлаб бориб: «Энди менинг имоним нима бўлди?» - деб сўганида, жаноб: «Агар дилингни имон билан мустаҳкам қилиб туриб фақат тилинг билангина айтган бўлсанг зарари йўқ», - деб марҳамат қилганлар.\n\n107. Бу (азоб-уқубатлар)га сабаб уларнинг дунё ҳаётини охиратдан афзал билишлари ва Аллоҳнинг кофирлар қавмини ҳидоят қилмаслигидир.\n\n108. Ана ўшалар дилларини, қулоқларини ва кўзларини Аллоҳ муҳрлаб қўйган кишилардир ва ана ўшалар ғофиллардир.\n\n109. Шак йўқки, охиратда зиён кўрувчилар ҳам ўшалардир.\n\n110. Сўнгра, албатта, Раббингиз, фитналарга дучор бўлганларидан кейин (Маккадан Мадинага) ҳижрат қилган, сўнг (Аллоҳ йўлида) жиҳод қилиб, (машаққатларга) сабр қилган зотлар учун, албатта, Раббингиз шулардан кейин (уларни) мағфират қилувчи ва раҳм этувчидир.\n\nИзоҳ: Жиҳод сўзининг изоҳи учун Нисо сураси, 95-оят ва тавба сураси, 88-оят изоҳларига қаралсин.\n\n111. Ҳар бир жон (эгаси) фақат ўзи учун тортишадиган ва ҳар бир жон (эгаси) қилган амалининг (мукофотини) зулм қилинмаган ҳолда тўла оладиган Кунни (эсланг).\n\n112. Аллоҳ бир шаҳарни (яъни, Маккани) мисол келтирур: у тинч, сокин (шаҳар) эди, ҳар томондан ризқи кенгу мўл келиб турар эди. Бас, у (аҳолиси) Аллоҳнинг неъматига ношукрлик қилгач, Аллоҳ унга (аҳолисига) бу «ҳунарлари» сабабли очлик ва хавф либоси (балоси)ни тотдириб қўйди.\n\n113. Дарҳақиқат, уларга ўзларидан (чиққан) бир пайғамбар келганида, уни ёлғончига чиқаришгач, золим бўлган ҳолларида уларни азоб тутди.\n\n114. Бас, (эй, мўминлар,) Аллоҳ сизларга ризқ қилиб берган нарсаларнинг покларини енглар ҳамда, агар Аллоҳга ибодат этувчи бўлсангизлар, Унинг неъматларига шукр қилинглар!\n\n115. У сизларга ўлимтикни, қонни, чўчқа гўштини ва Аллоҳдан ўзгага аталиб сўйилган нарсаларнигина ҳаром қилди. Бас, кимки зулм қилмаган ва ҳаддан ошмаган ҳолда заруратга учраса (мазкур нарсалардан ўлмагудек миқдорда еса), бас, албатта, Аллоҳ кечирувчи ва раҳмлидир.\n\n116. Аллоҳ номидан ёлғон тўқиб, тилларингизга келган ёлғонни гапириб: «Бу ҳалол, бу ҳаром» деяверманглар! Чунки, Аллоҳ шаънига ёлғон тўқийдиган кимсалар сира нажот топмаслар.\n\n117. (Ундай кимсалар учун дунёда) озгина роҳат (бўлур). (Охиратда эса) улар учун аламли азоб бордир.\n\n118. (Эй, Муҳаммад,) яҳудий бўлган кимсаларга илгари (Анъом сурасида) Сизга Биз сўзлаб берган нарсаларни ҳаром қилдик. Биз уларга зулм қилмадик, балки улар ўзларига (ўзлари) зулм қилувчи бўлдилар.\n\nИзоҳ: Яна Анъом сураси 119, 138, 146, 147, 148, 151-оятларига қаралсин.\n\n119. Сўнгра (билингки), албатта, Раббингиз, билмаган ҳолда гуноҳ қилиб қўйиб, кейин тавба қилган ва ўзларини тузатган кишилар учун, шубҳасиз, ўша (тавбалари)дан сўнг Раббингиз кечиримли ва раҳмлидир.\n\n120. Албатта, Иброҳим Аллоҳга итоат қилувчи, ҳақ йўлдан чалғимаган бир уммат (имом) эди. Мушриклардан эмас эди.\n\n121. (Аллоҳнинг) неъматларига шукр қилувчи эди. (Аллоҳ) уни (пайғамбарликка) танлаб, Тўғри йўлга ҳидоят этди.\n\n122. Унга бу дунёда эзгулик ато этдик. Албатта, у охиратда ҳам солиҳлардандир.\n\n123. Сўнгра, (Эй, Муҳаммад,) Сизга ҳақ йўлдан чалғимаган Иброҳимнинг динига эргашинг, у мушриклардан эмас эди, деб ваҳий юбордик.\n\n124. «Шанба» (у кунни улуғлаш) фақатгина у кун ҳақида ихтилоф қилган кимсаларнинг (Исроил авлодининг) зиммасига (фарз) қилинган эди. Албатта, Раббингиз қиёмат куни уларнинг ўртасида ўзлари ихтилоф қилиб ўтган нарсалар тўғрисида ҳукм қилур.\n\nИзоҳ: Яъни уларнинг шанба билан жума куни тўғрисидаги низоларни Аллоҳ таоло қиёмат куни ҳал этур.\n\n125. (Эй, Муҳаммад,) Раббингизнинг йўли (дини)га ҳикмат ва чиройли насиҳат билан даъват қилинг! Улар билан энг гўзал услубда мунозара қилинг! Албатта, Парвардигорингизнинг ўзи Унинг йўлидан чалғиган кимсаларни яхши билувчи ва У ҳидоят топганларни ҳам билувчироқдир.\n\n126. (Эй, имон келтирганлар,) агар интиқом олмоқчи бўлсангизлар, у ҳолда фақат сизларга етказилган зиён баробарида интиқом олингиз! Агар (интиқом олмай) сабр қилсангизлар, албатта, бу сабр қилувчи кишилар учун яхшироқдир.\n\n127. (Эй, Муҳаммад!) Сабр қилинг. Сабр қилишингиз эса фақат Аллоҳ (ёрдами) билангина мумкиндир. Уларга (яъни, мушрикларнинг қилмишлари сабабли) ғамгин бўлманг! Уларнинг макр қилишларидан сиқилманг ҳам!\n\n128. Зотан, Аллоҳ тақволи бўлганлар ва эзгу иш қилувчилар билан биргадир."
  },
  {
    "name": "Исро сураси",
    "text": "АЛ-ИСРО СУРАСИ\n\nИсро - тунда сайр қилдириш. Бу Ислом тарихида машҳур ҳодиса бўлиб, Муҳаммад (а. с.) нинг ҳижратдан бир йил олдин Маккадаги Масжиди Ҳаром (Каъба)дан Қудси шарифдаги Масжиди Ақсога бир зумда сайр қилиб етиб боришлари билан изоҳланади. Сурада Исроил авлоди ҳақида ҳам муҳим тарихий маълумотлар берилади. Шунинг учун уни Бани Исроил сураси деб ҳам аталади. Тавҳид, имон, эътиқод, ибодат, солиҳ амаллар, ота-онани рози қилиш каби фазилатларга тарғиб билан бир қаторда ширк, куфр, маъсият, зулм каби ёмон сифатлардан холи бўлишга даъват этувчи оятлар сурадан жой олган.\n\nМеҳрибон ва раҳмли Аллоҳ номи билан (бошлайман).\n\n1. (Ўз) бандаси (Муҳаммад)га мўъжизаларимиздан кўрсатиш учун тунда, (Маккадаги) Масжидул- Ҳаромдан (Қудсдаги) Биз атрофини баракотли қилиб қўйган Масжидул-Ақсога сайр қилдирган зот тасбеҳ айтишга (лойиқдир). Дарҳақиқат, У эшитувчи ва кўрувчидир.\n\nИзоҳ: Исро билан меърожнинг бир-биридан фарқлаш лозим. Исро - бу Муҳаммад (а. с.) нинг Маккадан Қудсга - Ақсо масжидига боришлари. Меърож Ақсодан осмонга кўтарилиб самовий сайр қилиб қайтганликларидир. Шу меърож кечасида мусулмонлар зиммасига беш вақт намоз ўқиш фарз қилинган. Исро ва меърож кечаси ҳар йили ҳижрий тақвим бўйича ражаб ойининг 27-кечаси диний байрам сифатида нишонланади.\n\n2. (Биз) Мусога Китоб (Таврот)ни ато этдик ва уни Исроил авлоди учун ҳидоят қилиб (дедик): «Мендан ўзгани вакил қилиб олманглар!»\n\n3. «(Эй,) Биз (ғарқ бўлишдан қутқариб,) Нуҳ билан бирга (кемада) кўтариб нажот берган кишиларнинг зурриётлари! Албатта, у кўп шукр қилувчи банда эди».\n\n4. Шунингдек, Биз Исроил авлодига Китобда: «Сизлар, албатта, (Шомдек) заминда икки марта бузғунчилик қилурсизлар ва катта туғёнга кетурсизлар», - деб хабар бердик.\n\n5. Бас, қачонки, у (бузғунчилик)лардан аввалгисининг белгиланган вақти келганида, сизларнинг устингизга (жазолаш учун) куч-қувватга эга бўлган бандаларимизни юбордик. Улар ҳовлима-ҳовли кездилар. (Бу ваъда) адо этилувчи ваъда эди.\n\nИзоҳ: Улар Шом заминида мазкур икки бузғунчиликдан биринчисига қўлуриб, Армиё пайғамбарни ҳибс, Закариёни қатл қилганларидан кейин Аллоҳнинг иродаси билан уларни устига Бобил ҳукмдори машҳур мушрик Бухтинассирнинг қўшинлари бостириб келади ва юртни вайрон қилиб, Тавротни куйдириб, 70000 нафар халқини қириб ташлайди. Бошқа ривоятларда Бухтинассир ўрнига Жолут ёки Найнаво ҳукмдори Санжориб эди, дейилади.\n\n6. Сўнгра (тавба қилганларингиздан кейин) уларнинг (Бобил ҳукмдорининг) устидан ғалабани сизларга қайтардик ва сизларга мол-дунё ва фарзандлар билан мадад бериб, ададингизни кўпайтирдик.\n\n7. Агар (шундан кейин) эзгу иш қилсангизлар - ўзларингизга эзгулик қилган бўлурсизлар. Агар ёвузлик қилсангизлар ҳам ўзларингиз учундир. Бас, қачон кейинги (бузғунчиликнинг) белгиланган вақти келганида, (улар яна) юзларингизни шувут қилишлари, олдинги сафар кирганлари каби Масжид (Байтул- Мақдис)га кириб, (уни топташлари) учун ҳамда ўзлари эгаллаб олган (барча) ерларни вайрон этишлари учун (душманларингизни яна устингизга юборурмиз).\n\n8. (Агар тавба қилсангизлар), шояд Раббингиз сизларга раҳм қилса. Агар (яна бузғунчиликка) қайтсангизлар, биз ҳам (ҳалок этишга) қайтурмиз. Кофирлар учун эса жаҳаннамни зиндон қилиб қўйганмиз.\n\n9. Албатта, бу Қуръон энг тўғри йўлга ҳидоят этур ва эзгу ишларни қиладиган мўминларга катта мукофот борлиги (ҳақида) башорат берур.\n\n10. Шунингдек, охиратга ишонмайдиганлар учун аламли азоб тайёрлаб қўйганимизни(нг) ҳам («башорати»ни берур).\n\n11. Инсон (Аллоҳдан) яхшилик сўраб дуо қилгани каби (гоҳо сиқилган пайтларида) ёмонлик тилаб ҳам дуо қилур. Инсон (мана шундай) шошқалоқдир.\n\n12. Биз кеча ва кундузни (қудратимизни кўрсатиб турадиган) икки белги қилиб қўйдик. Кечанинг белгисини ўчирдик. Кундуз аломатини эса, Раббингиздан фазл (ризқ) исташларингиз учун ҳамда йиллар саноғини ва ҳисобини билишларингиз учун ёруғлик қилиб қўйдик. Барча нарсани батафсил баён қилиб қўйганмиз.\n\n13. Биз ҳар бир инсоннинг амалини бўйнига килиб қўйгандирмиз. Қиёмат кунида унга очиқ ҳолда учратадиган китобни (Номаи аъмолини) чиқариб берурмиз.\n\n14. (Унга айтилур): «Китобингни ўқи! Бугун ўз шахсинг ўзингга қарши етарли ҳисобчидир».\n\n15. Ким ҳидоят йўлига юрса, бас, ўзи учун юрар. Ким (ҳидоят) йўлидан чалғиса, у ҳам ўз зиёнига чалғир. Ҳеч бир (юк) кўтарувчи (гуноҳкор шахс) ўзга жоннинг юкини (гуноҳини) кўтармас. То пайғамбар юбормагунимизча (бирор кимсани) азобловчи бўлмадик.\n\n16. Бирор шаҳарни ҳалок қилишни истасак, ундаги маишат аҳлини (итоат этишга) буюрамиз ва улар итоатсизлик қилишгач, у шаҳар (аҳолиси) устига (азоб ҳақидаги) сўз муқаррар бўлур. Бас, биз уни вайронага айлантирурмиз.\n\n17. Нуҳ (қавми)дан кейин ҳам қанча авлодларни ҳалок қилдик. Раббингиз ўз бандаларининг гуноҳларидан етарли хабардор ва кўрувчидир.\n\n18. Кимки нақд (дунё)ни истаса, Биз (шу дунёда) Ўзимиз истаган кимсаларга хоҳлаганимизча нақд қилиб берурмиз. Сўнгра (охиратда) жаҳаннамни хор ва зор бўлган ҳолида тобланадиган жой қилиб берурмиз.\n\n19. Кимки охиратни истаса ва мўминлик ҳолида (ўз) саъйи билан ҳаракат қилса, бас, ундай зотларни саъйлари (Аллоҳ наздида) манзурдир.\n\n20. (Эй, Муҳаммад,) барчага - мана бу (мўмин)ларга ҳам, анави (кофир)ларга ҳам Раббингизнинг неъматидан ато этурмиз. Раббингизнинг неъмати (ҳеч кимдан) ман қилинмас.\n\n21. (Бу дунёда) уларнинг бирларидан бирларини (ризқ ва мартабада) қандай устун қилганимизни кўринг! Шак йўқки, охират даражалари каттароқ ва афзалроқдир.\n\n22. Аллоҳга яна бирор «илоҳ»ни қўша кўрманг! Акс ҳолда қораланувчи ва маҳрум бўлиб қолурсиз!\n\n23. Раббингиз, Унинг Ўзигагина ибодат қилишларингизни ҳамда ота-онага яхшилик қилишни амр этди. Эй, инсон, агар уларнинг бири ёки ҳар иккиси ҳузурингда кексалик ёшига етсалар, уларга «уф» демагин ва уларни жеркима! Уларга (доимо) ёқимли сўз айт!\n\n24. Улар учун, меҳрибонлик билан, хорлик аанотини паст тут ва (дуода): «Эй, Раббим! Мени (улар)\n\nгўдаклик чоғимда тарбиялаганларидек, Сен ҳам уларга раҳм қилгин», - деб айт!\n\n25. (Эй, инсонлар,) Раббингиз дилларингиздаги нарса (сир)ларингизни яхши билувчидир. Агар сизлар солиҳ бўлсангизлар, албатта, У тавба қилувчиларни мағфират этувчидир.\n\n26. Қариндошга, мискин ва йўловчига (хайр эҳсон қилиш билан) ҳақларини адо этинг ва исрофгарчиликка мутлақо йўл қўйманг!\n\n27. Чунки, исрофгарлар шайтонларнинг биродарларидир. Шайтон эса Парвардигорига ўта ношукр эди.\n\n28. Агар сиз Раббингиз (томони)дан бўладиган марҳаматдан умидвор ҳолингизда улардан (қариндош, мискин ва йўловчилардан) юз ўгирадиган (ёрдам бермайдиган) бўлсангиз, у ҳолда уларга юмшоқ сўз айтинг!\n\n29. (Бахиллик қилиб) қўлингизни бўйнингизга боғлаб ҳам олманг. (Исрофгарчилик қилиш билан) уни бутунлай ёйиб ҳам юборманг! Акс ҳолда, маломат ва маҳрумликда қолурсиз.\n\n30. Шубҳасиз, Раббингиз Ўзи хоҳлаган кишиларнинг ризқини кенг ҳам, танг ҳам қилур. Албатта, У бандаларидан огоҳ ва (уларни) кўриб турувчи зотдир.\n\n31. (Эй, инсонлар), болаларингизни қашшоқликдан қўрқиб ўлдирмангизлар - уларга ҳам, сизларга ҳам Биз ризқ берурмиз. Уларни ўлдириш, шубҳасиз, катта хатодир.\n\n32. Зинога яқинлашманглар! Чунки у бузуқлик ва ёмон йўлдир.\n\n33. Аллоҳ тақиқлаган жонни ўлдирмангиз, магар ҳақ (шаръий сабаб) билангина мумкин. Кимки зулман (яъни, ноҳақ) ўлдирилса, Биз унинг эгаси (вориси) учун (қасос олишга) салтанат (ҳуқуқ) бердик. Бас, у (қотилни) ўлдиришда ҳаддан ошмасин! Зеро, у ёрдам берилувчи шахсдир.\n\nИзоҳ: Қасосда қотилни ўлдирилади, лекин шу олий жазони адолатли ижро этиш талаб қилинади. Масалан, ботил қолиб, бошқа шахсни ўлдирмаслик, бир қотил эвазига биттадан ортиқ кишини ўлдирмаслик ёки жазо асносида жазоланувчига ғайри инсоний қийновлар бермаслик шарт қилинади.\n\n34. Етимнинг молига, то у вояга етгунича, яқинлашманглар, илло чиройли йўсинда бўлса майли. Аҳдга вафо қилинглар! Зеро, аҳд (Қиёмат куни) сўраладиган ишдир.\n\n35. (Савдо-сотиқда) ўлчаган вақтларингизда ўлчовни тўлатўкис қилинглар ва тўғри тарозида тортинглар! Мана шу яхши ва чиройли ечим (ҳукм)дир.\n\n36. (Эй, инсон), ўзинг (аниқ) билмаган нарсага эргашма! Чунки қулоқ, кўз, дил - буларнинг барчаси тўғрисида (ҳар бир инсон) масъул бўлур (жавоб берур).\n\n37. Ер юзида кибрланиб юрмагин! Чунки сен (оёқларинг билан) зинҳор ерни теша олмайсан ва узунликда тоғларга ета олмайсан.\n\n38. Буларнинг барчаси Раббингиз наздида макруҳ бўлган гуноҳ(лар)дир.\n\n39. (Эй, Муҳаммад), бу (оятлар) Раббингизнинг Сизга ваҳий қилган ҳикматларидан (баъзилари)дир. Аллоҳга бошқа бирор «илоҳ»ни нисбат берманг! Акс ҳолда маломатланган ва (Аллоҳ раҳматидан) маҳрум бўлган ҳолда жаҳаннамга ташланурсиз.\n\n40. (Эй, мушриклар), Раббингиз сизларни ўғиллар билан мумтоз этиб, (Ўзига) фаришталарни қиз қилиб олибдими?! Дарҳақиқат, сизлар оғир сўзни сўзламоқдасиз!\n\n41. Албатта, бу Қуръонда уларнинг эслатма олишлари учун (турли масал ва ҳикматларни) баён қилдик. (Лекин бу эслатмалар) уларни янада (ҳақдан) йироқлаштирмоқда.\n\n42. Айтинг: «Агар улар айтганларидек Аллоҳ билан бирга (бошқа) илоҳлар ҳам бўлса эди, у ҳолда улар Арш соҳиби (Аллоҳ) сари йўл излаган бўлур эдилар».\n\nИзоҳ: Яъни Аллоҳга яқин дўст бўлиб, ундан мадад олиш ниятида, уни излаган бўлур эдилар.\n\n43. Улар айтган нарсадан У пок ва ниҳоят даражада юксакдир.\n\n44. Етти осмон, Ер ва улардаги бор жонзот Унга тасбеҳ айтур. Мавжуд бўлган барча нарса ҳамд билан Унга тасбеҳ айтур. Лекин сизлар уларнинг тасбеҳларини англамайсизлар. Дарҳақиқат, У ҳалим ва кечиримли зотдир.\n\n45. (Эй, Муҳаммад,) Cиз Қуръон қироат қилганингизда, Биз Сиз билан охиратга ишонмайдиганлар ўртасига ёпиқ парда тортиб қўюрмиз.\n\n46. Шунингдек, (Қуръонни) англай олмасинлар деб уларнинг дилларида тўсиқлар ва қулоқларида оғирлик (карлик) пайдо қилурмиз. Қачонки, Сиз Қуръонда ёлғиз Раббингизни зикр қилсангиз, (мушриклар) орқаларига бурилиб кетурлар.\n\n47. Биз уларнинг Сизга (қироатингизга) қулоқ тутаётган пайтларида нима сабабдан қулоқ тутаётганларини ва золимлар ўзаро шивирлашиб, (мўминларга): «Аниқки, сеҳрланган ва ақлдан озган кишига эргашмоқдасизлар», -деяётганларини жуда яхши билурмиз.\n\n48. (Эй, Муҳаммад,) улар Сизнинг ҳақингизда (сеҳрланган, мажнун, шоир деб) қандай мисол келтирганларини, бас, адашиб, сўнг йўлни топа олмаётганларини кўринг!\n\n49. Улар: «Суяк ва (чирик) мурдаларга айланиб кетгач, ҳақиқатан ҳам янгитдан яралиб, тирилурмизми?!» - дейдилар.\n\n50. Айтинг: «Хоҳ тош ё темир бўлинглар.\n\n51. Ёки кўнгилларингизда (тирилиши) қийин бўлган бошқа бирор махлуқ бўлинглар, (бари бир Аллоҳ сизларни тирилтирур)». Ҳали улар: «Бизларни ким қайта тирилтира олур?» - дейдилар. «Сизларни илк бор яратган зот» деб айтинг! Ҳали улар бошларини чайқаб: «У (кун) қачон бўлур?» деб (сўрайдилар). «Шоядки яқин бўлса» деб айтинг!\n\n52. «У сизларни чорлайдиган кунда Унга ҳамд (айтиш) билан жавоб берурсизлар ва ўзларингизнинг (дунёда) оз (муддат)гина турганларингизни ўйлаб қолурсизлар».\n\n53. Бандаларимга айтингки, улар (ўзаро) гўзал (сўзлардан) сўзласинлар. Зеро, шайтон уларнинг ўрталарида бузғунчилик қилур. Дарҳақиқат, шайтон инсонга аниқ душмандир.\n\n54. (Эй, инсонлар,) Раббингиз сизларни яхши билувчидир. Хоҳласа сизларга раҳм қилур, хоҳласа - сизларга азоб берур. (Эй, Муҳаммад, Биз) Сизни (одамлар) устидан муаккал қилиб юборган эмасмиз.\n\nИзоҳ: Яъни Сизни фақат илоҳий ваҳий асосида Ислом таълимотини умматингизга етказиб қўйиш учун юборганмиз.\n\n55. Раббингиз осмонлар ва Ердаги бор жонзотни яхши билувчидир. Ҳақиқатан, (Биз) баъзи пайғамбарларни баъзиларидан афзал қилдик ва Довудга Забурни бердик.\n\n56. (Эй, Муҳаммад, мушрикларга) айтинг: «Уни (Аллоҳни) қўйиб (илоҳ) деб гумон қилган (маъбуда)ларингизга илтижо этингларчи, улар сизлардан бирор зарарни арита олармикинлар ва (уни) буриб юбора олармикинлар?!»\n\n57. Улар (илоҳ деб) илтижо қилаётганларнинг ўзлари ҳам Парвардигорга қайси биридир яқинроқ бўлишга йўл излайдилар. Унинг раҳматидан умид қилурлар, азобидан эса қўрқурлар. Дарҳақиқат, Раббингизнинг азоби қўрқинчлидир.\n\n58. (Ер юзида) бирор қишлоқ (шаҳар аҳли) йўқки, Биз уларни қиёмат куни (келиши)дан илгари ҳалок қилувчи бўлмасак ёки уларни қаттиқ азоб билан азобловчи бўлмасак. Бу ҳукм Китобда (Лавҳул- Маҳфузда) битилгандир.\n\n59. (Эй, Муҳаммад, мушриклар сўраган) мўъжизаларни юборишдан Бизни фақат аввалги (уммат)лар у (мўъжиза)ларни ёлғонга чиқарганларигина ман этди. Самуд қабиласига очиқ (мўъжиза сифатида) туяни ато этганимизда, унга зулм этдилар. Биз мўъжизаларни фақат (одамларни ҳалокатдан) қўрқитиш учунгина юборурмиз.\n\n60. Эсланг, (эй, Муҳаммад,) Сизга Раббингиз (барча) одамларни (ўраб) иҳота қилиб олгандир, деган эдик. Биз Сизга кўрсатган тушни ва Қуръонда лаънатланган (Заққум номли) дарахтни одамлар учун фақат синов қилдик. Биз (мушрикларни шу каби хабарлар билан) қўрқитурмиз, аммо бу уларнинг туғёнларини янада кучайтиради, холос.\n\nИзоҳ: Бу оятдаги Туш тафсири турлича баён этилган. Ҳанафий муфассирлар Бадр жангидан олдин кўрган тушлари деб изоҳлаб, унда мусулмонлар ғалабаси ҳақида башорат берилган эди, дейдилар. Бошқа мазҳабларга доир муфассирлар эса, бу тушдан мақсад меърож воқеалари, деб талқин этадилар. Шу икки хил тафсирга биноан меърожнинг уйғоқ ҳолда ёки тушда кечганлиги ҳақида икки хил ақида пайдо бўлган. Тушни меърож дейилса, Пайғамбаримиз (а. с.) жисмонан эмас, руҳан меърожга чиққан бўладилар. Тушни Бадр жангидаги ғалаба деб олинса, Расулуллоҳ жисмонан исро ва меърожда бўлганлар, деган ақида келиб чиқади. Биз - ҳанафийлар шу охирги, яъни, жисмонан чиққанликларини тасдиқлаймиз. Макка мушрикларига Бадр ғалабаси ҳамда Заққум дарахти тўғрисида гапирганларида, улар Расулуллоҳни масхара қилганлар. Бадр ғалабасига ҳам ишонмаганлар, дўзах олови ичида дарахт ўсишини ҳам инкор этганлар.\n\n61. Эсланг, (Биз) фаришталарга Одамга сажда қилинг, дейишимиз билан сажда қилдилар. Фақат иблис (кибрланиб): «Сен лойдан яратган кимсага сажда қиламанми?» - деди.\n\n62. У (яна шундай) деди: «Менга хабар бергин-чи, мана шу кимсани мендан кўра мукаррам қилдингми? Қасамки, агар мени Қиёмат кунигача (тирик) қолдирсанг, албатта, мен унинг зурриётини қириб юборурман (яъни, ҳалокат йўлларига буриб юборурман), фақат озчиликларигина (ҳақ йўлда) қолурлар».\n\n63. (Аллоҳ) айтди: «Бор, (сенга Қиёматгача муҳлат бердим). Бас, улардан кимки сенга эргашса, у ҳолда, шубҳасиз, жаҳаннам сизларга тўлиқ жазо бўлур!\n\n64. Улардан кучинг етган кимсани овозинг (васвасанг) билан қўзғат, уларнинг устига отлиқ ва пиёда (лашкарингни) торт, бойликлари ва фарзандларида уларга шерик бўл (уларни ҳаромдан орттиришга унда), уларга (ёлғон) ваъда бер!». Дарҳақиқат, шайтон уларга фақат алдов нарсаларнигина ваъда қилур.\n\n65. «Менинг (мустаҳкам, солиҳ) бандаларим устидан эса сен учун ҳеч қандай салтанат (ҳукмронлик) бўлмас! Парвардигоринг етарли ваколат эгасидир».\n\n66. (Эй, инсонлар,) Раббингиз Унинг фазлидан (ризқ) излашларингиз учун сизларга денгизда кемаларни юргизиб қўйган зотдир. Дарҳақиқат, У сизларга раҳмлидир.\n\n67. Денгизда сизларга бирор мусибат етса, сизлар илтижо қиладиган (маъбуда)лар ғойиб бўлур, фақат Ундан бошқа. Сизларга нажот бериб қуруқликка чиқариб қўйгач эса (Ундан) юз ўгирурсиз. Дарҳақиқат, инсон ношукрдир.\n\n68. Сизларни (У) қуруқлик томонидан (ерга) юттириб юбориши ёхуд устингиздан тош ёғдириши, сўнгра ўзларингиз учун бирор вакил (сақловчи) тополмай қолиш (хавфи)дан хотиржаммисизлар?!\n\n69. Ёки У сизларни яна (денгизга) қайтариб, устингизга қаттиқ шамол юборишидан, бас, кофир бўлганларингиз сабабли ғарқ қилишидан, сўнгра сизларга Биздан ўч олиб берувчи топа олмай қолишдан ҳам хотиржаммисизлар?!\n\n70. Дарҳақиқат, (Биз) Одам фарзандларини (азиз ва) мукаррам қилдик ва уларни қуруқлик ва денгизга (от- улов ва кемаларга) миндириб қўйдик ҳамда уларга пок нарсалардан ризқ бердик ва уларни Ўзимиз яратган кўп жонзотлардан афзал қилиб қўйдик.\n\n71. Биз барча одамларни ўз китоблари (номаи аъмоли) билан чақирадиган кун (Қиёмат)ни (эслангиз!) Бас, кимгаки китоби ўнг қўлидан берилса, айнан ўшалар ўзларига қилчалик зулм қилинмаган ҳолда, китобларини ўқирлар.\n\nИзоҳ: Номаи аъмол - ишлар битиги. Яъни, ёруғ дунёда қилган яхши - ёмон ишлар фаришталар қўли билан битиб юрилган иш дафтари ёки китоби. У фақат қиёмат куни ўз эгасига берилади.\n\n72. Кимки, бу (дунё)да кўр (гумроҳ) экан, бас, у охиратда ҳам кўр ва бутунлай йўлдан озувчидир.\n\n73. (Эй, Муҳаммад, мушриклар) Сизни Бизнинг шаънимизга, (ваҳийдан) ўзга нарсаларни тўқиб чиқаришингиз учун - Биз Сизга ваҳий қилган оятлардан буриб юборишларига оз қолди. Худди ўшанда Сизни «дўст» қилиб олмоқчи бўлдилар.\n\n74. Агар (Биз) Сизни (ҳақ йўлда) собитқадам қилмаганимизда, уларга бироз мойил бўлишингизга оз қолган эди.\n\n75. У ҳолда, албатта, Биз Сизга дунё (азоби)ни ҳам, охират (азоби)ни ҳам икки ҳисса қилиб тоттирган бўлур эдик, сўнгра Биз сари ўзингизга бирор мададкор топа олмаган бўлур эдингиз.\n\n76. Улар Сизни (бу) ердан (Маккадан) чиқариб юбориш учун қўзғатиб юборишларига оз қолди. У тақдирда ўзлари ҳам Сиздан кейин озгина (муддат) тура олардилар, холос (сўнгра, ҳалок қилинур эдилар).\n\n77. (Бу) Сиздан илгари юборган пайғамбарларимиздан қолган йўлдир. Бизнинг йўлимиз учун ўзгариш топмайсиз.\n\n78. Қуёш оғишидан то тун қоронғусигача намозни мукаммал адо қилинг ва тонгги ўқишни (бомдод намозини) ҳам (адо қилинг). Зеро, тонгги ўқиш (фаришталар) ҳозир бўладиган (намоз)дир.\n\nИзоҳ: Ушбу оятдан беш вақт фарз намознинг вақтларини англаб олиш мумкин. Масалан, қуёш оғиши билан пешин намози, соя икки баробарга етгач, аср намозининг вақти киради. Қоронғи тушиши билан, яъни, қуёш ботиши билан шом, сўнг хуфтан намозларининг вақти киради. Тонгги ўқиш эса - бомдод намозидир.\n\n79. Тунда (бир қисмида) уйғониб ўзингиз учун таҳажжуд (нафл) намозини ўқинг! Шоядки, Раббингиз Сизни (Қиёмат кунида) мақтовли (шафоат қиладиган) мақомда тирилтирса.\n\n80. Яна айтингки: «Эй, Раббим, мени (қабрга) содиқлик билан (гуноҳларим кечирилган ҳолимда) киритгин ва (тирилтирганингда ҳам) содиқлик (розилигинг билан) чиқаргин ҳамда мен учун ўз даргоҳингдан бир мадад берувчи ҳужжат ато қилгин».\n\n81. Яна айтинг: «Ҳақиқат (яъни, Ислом) келди ва ботил (куфр) йўқолди. Чунки ботил йўқолувчи (нарса)дир.»\n\n82. (Биз) Қуръонда(н) мўминлар учун шифова раҳмат бўлган (оят)ларни нозил қилурмиз. (Лекин бу оятлар) золим (кофир)ларга фақат зиённи орттирур.\n\n83. Қачон (Биз) инсонга (тинчлик, саломатлик, фаровонликни) инъом этсак, у (шукр қилишдан) юз ўгириб, ўз ҳолича кетур. Қачон унга (хасталик, камбағаллик каби) бирор ёмонлик етса, ноумид бўлур.\n\n84. Айтинг: «Ҳар ким ўз равишига қараб амал қилур. Раббингиз ким тўғри йўлда эканини яхши билувчидир».\n\n85. (Эй, Муҳаммад,) Сиздан руҳ ҳақида сўрайдилар. Айтинг: «Руҳ фақат Раббимнинг ишидандир». Сизларга эса оз илм берилгандир.\n\nИзоҳ: Руҳ тўғрисида, ҳақиқатан, инсон оз маълумотга эга. Шу оз маълумотига асосланиб бўлсада, одамзот руҳ тўғрисида кўп асарлар битган. Лекин қанча уринмасин, башарият руҳ каби нарсаларни билишда Аллоҳнинг илмига яқин кела олмайди.\n\n86. Қасамки, агар ҳоҳласак, албатта, Сизга қилган ваҳий (Қуръон)ни кетказурмиз, сўнгра ўзингизга (Қуръонни қайтариб олиш учун) Бизга қарши бирор вакил (ҳомий) топа олмассиз.\n\n87. Илло Раббингизнинг марҳамати билангина (Қуръонни қайтариб олишингиз мумкин). Дарҳақиқат, Сизга Унинг фазли каттадир.\n\n88. Айтинг: «Қасамки, агар инсу жин ушбу Қуръоннинг ўхшашини келтириш учун бирлашиб, бир- бирларига ёрдамчи бўлсалар-да, унинг мислини келтира олмаслар».\n\n89. Аниқки, (Биз) ушбу Қуръонда одамлар учун турли масал (маъно)лардан баён қилдик. Лекин одамларнинг кўплари фақат инкорнигина ихтиёр этдилар.\n\n90. Айтдилар: «Токи бизлар учун (мана шу) ерни ёриб, бир булоқ чиқариб бермасанг, биз сенга сира имон келтирмаймиз.\n\n91. Ё сенинг хурмозор, узумзор боғинг бўлиб, унинг ўртасидан ёриб анҳорлар пайдо қилмасанг,\n\n92. ёки ўзинг даъво қилганингдек, осмонни устимизга парча-парча қилиб туширмагунингча, ёки Аллоҳ ва фаришталарини олдимизга келтирмагунингча,\n\n93. ёки сенинг олтиндан бир уйинг бўлмагунича (сенга имон келтирмаймиз). Яна бизларга ўқийдиган (бирор) китоб туширмас экансан, (осмонга) кўтарилишингга ҳам сира ишонмаймиз». Айтинг(Эй, Муҳаммад): «Эй, Пок Парвардигоро, мен фақат пайғамбар бўлмиш бир одам эдим-ку!»\n\n94. Одамларга ҳидоят келган пайтда, фақат: «Аллоҳ (фаришталарни эмас, балки) одамзотни пайғамбар қилиб юборибдими?!» - дейишларигина уларни имон келтиришларидан тўсди.\n\n95. Айтинг: «Агар Ерда (одамлар эмас) фаришталар маскан тутиб юрганларида эди, албатта, Биз уларга осмондан пайғамбар фариштани туширган бўлур эдик».\n\n96. Айтинг: «Мен билан сизларнинг ўртамизда Аллоҳнинг ўзи етарли гувоҳдир. Албатта, У бандаларидан огоҳ ва (уларни) кўриб турувчи зотдир».\n\n97. Аллоҳ кимни ҳидоят қилса, бас, ўша ҳидоят топувчидир. Кимни йўлдан оздирса, бас, улар учун Ундан ўзга дўстларни топа олмассиз, уларни Қиёмат кунида юзтубан ҳолларида кўр, соқов, кар қилиб тирилтирурмиз. Уларнинг борар жойлари жаҳаннамдир. Ҳар қачон (жаҳаннам олови) сусайса, уларга оловни ловуллатиб юборурмиз.\n\n98. Бу - Бизнинг оятларимизга кофир бўлганлари ҳамда: «Суяк ва (чирик) мурдаларга айланган вақтимизда, янгитдан яралиб, қайта тирилурмизми?!» - деганларининг жазосидир.\n\n99. Ахир, улар (кофирлар) осмонлар ва Ерни яратган зот уларнинг мислини ҳам яратишга қодир эканини кўра билмадиларми?! (Аллоҳ) улар учун, шубҳа йўқки, бир муддатни белгилаб қўйгандир. Лекин золимлар куфрдан бошқасига кўнмайдилар.\n\n100. (Эй, Муҳаммад, мушрикларга) айтинг: «Агар сизлар Раббимнинг раҳмат (ризқ) хазиналарига эга бўлсангизлар, ўшанда ҳам (уни) ишлатишдан қўрқиб, мумциклик (бахиллик) қилган бўлур эдингизлар». (Чунки) инсон зоти хасис бўлур.\n\n101. (Биз) Мусога тўққизта аниқ мўъжиза ато этдик. Сўнг у (Фиръавн ҳузурига) келган пайтида, (унга): «Исроил авлодини (ўз юртлари - Шомга қўйиб юборишини, Фиръавндан) сўрагин», (деб буюрдик). Шунда Фиръавн унга: «Эй, Мусо, ҳақиқатан, мен сени сеҳрланган, деб ўйламоқдаман», - деди.\n\nИзоҳ: Мусо (а. с.)га ато этилган тўққиз мўъжиза тўғрисида ҳар хил ривоятлар мавжуд. Бир ривоятда улар - қўлларининг ёғдуси, асолари, тўфон, чигиртка, бит-бурга, қурбақалар, қон, тош суви, Тур тоғи дейилса, бошқасида тош, Тур ўрнига қаҳатчилик ва мевасизлик дейилади.\n\n102. (Мусо) деди: «(Эй, Фиръавн,) сен анави мўъжиза)ларни фақат осмонлар ва Ернинг Парвардигори ҳужжат қилиб нозил қилганини аниқ билурсан. Ҳеч шуҳба йўққи, эй, Фиръавн, мен сени ҳалок қилинувчи деб билурман».\n\n103. Шунда, (Фиръавн Мусо ва унинг қавмини) у ердан қўзғатмоқчи бўлганида, Биз уни (Фиръавнни) ва у билан бирга бўлганларнинг барчаларини (денгизга) ғарқ қилдик.\n\n104. (Фиръавндан) сўнг, Исроил авлодига: «Шу ер (Миср)ни маскан тутинглар. Энди қа чонки ваъда қилинган охират келганида, сизларнинг барчаларингизни бир тўп қилиб келтирурмиз», - дедик.\n\n105. Биз уни (Қуръонни) ҳақиқат (ҳикмат) билан нозил қилдик ва (у) ҳақиқат билан нозил бўлди. (Эй, Муҳаммад,) Биз Сизни (мўминларга) фақат хушхабар берувчи ва (кофирларни дўзах азобидан) огоҳлантирувчи қилиб юбордик.\n\n106. Қуръонни одамларга бардош билан (аста) ўқиб беришингиз учун уни бўлакларга бўлдик ва бўлиб- бўлиб нозил қилдик.\n\n107. Айтинг: «(Эй, мушриклар,) хоҳ (унга) ишонингиз, хоҳ ишонмангиз, (ҳечқиси йўқ). Зотан, илгари илм (таврот) берилган кишилар (Қуръон) тиловат қилинган вақтида, сажда қилган ҳолларида ияк (юз)лари билан йиқилурлар. « (Сажда ояти.)\n\n108. Шунингдек улар: «Раббимизга тасбиҳ айтамизки, бешак Раббимизнинг («Мен сўнгги пайғамбаримни юборурман ва унга Қуръон нозил қилурман» деган) ваъдаси адо этилувчи ваъдадир», - дейдилар.\n\n109. Улар, йиғлаган ҳолларида, юзлари билан йиқилурлар ва (Қуръон) уларнинг камтарликларини зиёда қилур.\n\nИзоҳ: Ҳанафиядан бошқа мазҳабларда сажда.\n\n110. (Эй, Муҳаммад,) айтинг: «Аллоҳ, деб чорлангиз ёки Раҳмон деб чорлангиз. Қандай чорласангизлар-да (жоиздир). Зеро, Унинг гўзал исмлари бордир». (Эй, Муҳаммад,) Сиз намозингизни жуда жаҳрий (баланд овозда, ошкора) ҳам қилиб юборманг (токи мушриклар эшитиб, Қуръонни ҳақорат қилмасинлар) ва ўта махфий ҳам қилиб юборманг (токи саҳобаларингиз тинглаб, фойдалансинлар). Шуларнинг (жаҳрийлик билан махфийлик) ўртасидаги йўлни истанг!\n\n111. «Ҳамд фарзанд тутмаган, подшоҳлигида шериги йўқ, хорликдан (қутқарувчи) дўсти бўлмаган (яъни, ҳеч кимга муҳтож бўлмайдиган) зот - Аллоҳга хосдир», - денг ва (улуғлаб) Унга такбир айтинг!"
  },
  {
    "name": "Кахф сураси",
    "text": "КАҲФ СУРАСИ\n\nКаҳф-ғор. Бу сурада бошқа қиссалар билан бир қаторда ажиб бир тарихий воқеа, «Ашоби каҳф» воқеаси баён этилган. Унда тавҳид, имон йўлида золим шоҳ зулмидан қочиб бориб, бир ғорга яширинган фидойи йигитлар тўғрисида гап кетади. Сурада Мусо билан Хизр (а. с.)ларнинг ибратли қиссалари ва Зулқарнайн қиссалари ҳам ўз ифодасини топган. Шунингдек, бошқа суралардаги каби илоҳий ўгитлар фасоҳатли оятлар билан баён этилган.\n\nМеҳрибон ва раҳмли Аллоҳ номи билан (бошлайман).\n\n1. (Ўз) бандаси (Муҳаммад)га Китоб (Қуръон)ни нозил қилган зот (Аллоҳ)га - ҳамд! Уни (Қуръонни маъно ва мазмунда) қинғир қилмади,\n\n2. (балки, у) тўғри (ҳақ ва рост)дир. Ҳузуридан (келувчи) қаттиқ азоб билан огоҳлантириш ва эзгу ишларни қиладиган мўминларга яхши мукофот (жаннат) хушхабарини бериш,\n\n3. (дарвоқе, улар) у ер (жаннат)да мангу қолувчилардир;\n\n4. шунингдек, «Аллоҳнинг фарзанди бор» деганларни огоҳлантириш учун (Китобни нозилқилди).\n\n5. (Мушриклар,) зотан, уни (фарзанд моҳиятини) ўзлари ҳам, ота-боболари ҳам билмаслар. Оғизларидан чиқувчи (бу) сўз оғирдир. (Улар) фақат ёлғонни сўзлаяптилар.\n\n6. (Эй, Муҳаммад,) улар ушбу Сўзга (Қуръонга) имон келтирмасалар, эҳтимол, Сиз уларнинг ортидан, афсуслик билан ўзингизни ҳалок қилувчидирсиз?!\n\n7. Албатта, Биз (одамлардан) қайсилари чиройлироқ амал қилишларини синамоқ учун Ер юзидаги бор нарсани унга зийнат қилиб қўйдик.\n\n8. (Биз,) шубҳасиз, унинг (Ернинг) устини (безаксиз) силлиқ ва қуруқ қилиб қўювчи ҳамдирмиз.\n\n9. Балки, Каҳф (ғор) ва Битик (воқеалари ёзилган тош) эгаларини Бизнинг мўъжизаларимизнинг энг ажойиби, деб ҳисоблагандирсиз?\n\n10. Қайсики, йигитлар ғорга паноҳ истаб боришиб: «Эй, Раббимиз! Бизларга ўз ҳузурингдан раҳмат ато этгин ва бизларнинг ишимизни Ўзинг тўғрилагин», - дедилар.\n\n11. Бас, (ўша) ғорда бир неча йил уларнинг «қулоқларига уриб» (ухлатиб) қўйдик.\n\n12. Сўнгра (уларнинг ичидаги) икки гуруҳдан қайси бири турган муддатларини (тўғри) ҳисоблашларини билиш (синаш) учун уларни уйғотдик.\n\n13. (Эй, Муҳаммад,) Биз Сизга уларнинг хабарини ҳақиқатан айтиб берурмиз. Дарҳақиқат, улар Парвардигорларига имон келтирган ва Биз уларга ҳидоятни зиёда қилган йигитлардир.\n\n14. Биз уларнинг диллари (имонларини) қувватлантирдик - ўшанда улар (золим шоҳ қаршисида) туриб дедилар: «Бизнинг Раббимиз осмонлар ва Ернинг Парвардигоридир. Бизлар Ундан ўзга «илоҳ»га сира илтижо қилмаймиз. Акс ҳолда, ноҳақ сўзни айтган бўлурмиз.\n\n15. Ана у қавмимиз эса Ундан ўзгаларни «илоҳ» қилиб олдилар. Кошки ўзлари учун бирор аниқ ҳужжат келтирсалар экан. Бас, Аллоҳ шаънига ёлғон тўқиган кимсадан ким ҳам золимроқдир?!»\n\n16. «(Йигитлар!) Модомики улардан (мушриклардан) ва Аллоҳдан ўзга улар сиғинаётган нарсалардан юз ўгирган экансизлар, энди ғорга паноҳ излаб борингиз! Раббингиз сизларга Ўз раҳматини кенг қилур ва ишларингиз омадини берур».\n\n17. Қуёш чиқишида уларнинг ғорларининг ўнг тарафидан ўтиб кетганини, ботишида эса уларнинг чап томони бўйлаб йироқлашиб кетганини, улар эса ҳамон унинг кенг бағрида эканларини кўрасиз. Бу ҳам Аллоҳнинг мўъжизаларидан (бири)дир. Кимни Аллоҳ ҳидоят этса, бас, ўшагина ҳидоят топувчидир. Кимни адаштирса, бас, унинг учун Тўғри йўлга солувчи дўст топа олмассиз.\n\n18. Ухлоқ бўлсалар-да, (кўзлари очиқ бўлгани учун) сен уларни уйғоқ, деб ўйлайсан. Биз уларни (чириб кетмаслиги учун) ўнг томон, сўл томонга айлантириб турармиз. Уларнинг ити эса олд оёқларини остонага ёзиб ётур. Агар уларни кўриб қолсанг, даҳшатга тушиб, улардан юз ўгириб қочган бўлур эдинг.\n\n19. Ўзаро савол-жавоб қилишлари учун уларни ана шундай уйғотдик. Улардан бири деди: «Қанча турдингиз?» Улар(нинг айримлари): «Бир кун ё ярим кун», - дедилар. (Қолганлари эса): «Қанча (ухлаб) турганингизни Раббингиз билур. Энди бирортангизни шу пулингиз билан шаҳарга жўнатингиз, у энг покроқ таомларни қараб, сизларга ундан озуқа олиб келсин. У лутф билан эҳтиёткорона юрсин ва сизларни бирортага сездириб қўймасин.\n\nИзоҳ: Бундан бир аср олдин Ҳиндистонда чоп этилган ва қориларимиз қўлида ҳозиргача «Қори Қуръон» номи билан фойдаланилиб келинаётган Қуръон нусхаларида шу оятдаги «валяталаттаф» калимаси Қуръони Каримнинг қоқ ўртаси сифатида белгиланган.\n\n20. Чунки улар (шаҳар аҳли) сизлардан огоҳ бўлиб қолсалар, сизларни тошбўрон қилурлар ёки сизларни ўз динларига қайтарурлар ва у ҳолда, сира нажот топа олмайсизлар», - дейишди.\n\n21. Шундай қилиб, Аллоҳнинг (қайта тирилтириш ҳақидаги) ваъдаси ҳақ эканини ва қиёматнинг (келиши) шаксиз эканини билишлари учун (одамларни ғор йигитларидан) хабардор қилдик. Ўшанда (улар вафот этишгач) ўзаро уларнинг ишлари ҳақида тортиша бошладилар. Бас, (баъзи кишилар): «Уларнинг устига уйлар бино қилинглар. Парвардигорлари уларни яхши билувчидир», - дедилар. Уларнинг устида ҳукмрон бўлган (имонли подшоҳ ва сарой аъёнлари эса): «Албатта, биз улар (яъни, Ашоби Каҳф қабри) узра (ғор оғзига) бир масжид қуриб олурмиз», - дейишди.\n\n22. Ҳали улар (Муҳаммадга замондош яҳудий, насоро ва мусулмонларнинг айримлари ўша Ашоби Каҳф ададини): «Учтадир, тўртин чилари итларидир», десалар, (бошқалари) «бешта бўлиб, олтинчилари итларидир», деб ғайбга тош отурлар (тахминан гап сотурлар). Яна: «(Улар) еттитадирлар, саккизинчилари итларидир» ҳам дейдилар. (Эй, Муҳаммад,) «Уларнинг саноғини Раббим яхши билувчидир. Уларни жуда оз киши билур», денг. Бас, улар хусусида фақат (ваҳий асосида) очиқ мунозара қилинг ва (Ашоби Каҳф) ҳақида уларнинг бирортасидан савол сўраманг!\n\nИзоҳ: Ашоби Каҳфнинг номлари тўғрисида турли ривоятлар мавжуд. Мадорик тафсирида Али ибн Аби Толиб (р. а.)дан нақл қилинишича уларнинг номлари - Ямлихо, Макшалино, Машлино, Марнуш, Дабарнуш, Шознуш, Кашфиттанус. Итларининг номи Қитмир.\n\n23. Бирор нарса ҳақида: «Мен, албатта, эртага шуни қилувчиман», дея кўрманг!\n\n24. Илло, «Иншоаллоҳ, (Аллоҳ хоҳласа)» (денг. Бу сўзни) унутган вақтингизда (ёдингизга келиши билан) Раббингизни зикр қилинг (яъни, «иншоаллоҳ», денг) ва: «Шояд Раббим мени бундан ҳам яқинроқ Тўғри йўлга ҳидоят этса»,денг!\n\nИзоҳ: 23-24-оятлар нозил бўлишининг сабаби ривоятларга қараганда, бир гуруҳ яҳудий диндорлари келиб, Муҳаммад (а. с.) дан имтиҳон учун «Руҳ ҳақида, Ғор воқеаси ва Зулқарнайн» ҳақида сўрашган. Ўазрат: «Жавобини сизларга эртага айтаман», - деганлар, лекин «Иншоаллоҳ» демаганлари учун. Аллоҳ таоло ўз расулини ҳушёрликка чақириб, бир неча кун ваҳийни тўхтатиб қўйган. Саволларга кечроқ, ваҳий тушгандан кейин жавоб қилганлар.\n\n25. (Улар) ғорларида уч юз йил турдилар ва яна тўққиз (йил)ни зиёда қилдилар.\n\nИзоҳ: Яъни, қамарий йил ҳисоби билан тўла 300 йил, шамсий-мелодий йилга ҳисоб қилиш учун эса, яна 9 йил қўшиш кераклиги уқдирилмоқда.\n\n26. (Эй, Муҳаммад,) айтинг: «Уларнинг қанча турганларини Аллоҳ яхши билувчидир. Осмонлар ва Ернинг сирлари фақат Унга оиддир. У нақадар кўрувчи ва эшитувчидир! Улар (одамлар) учун Ундан ўзга бирор дўст йўқдир. У (Ўз) ҳукмида ҳеч кимни шерик қилмас».\n\n27. (Эй, Муҳаммад,) Сизга ваҳий қилинган Раббингизнинг Китоби (Қуръон)ни тиловат қилинг! Унинг сўзларини ўзгартирувчи йўқдир. Ундан ўзга сира паноҳ топа олмассиз.\n\n28. Сиз ўзингизни эртаю кеч Парвардигорлари «юзи»ни истаб, Унга илтижо қиладиган зотлар билан бирга тутинг! Дунё ҳаёти зийнати учун улардан кўзларингиз четлаб ўтмасин! Ва қалбини Биз зикримиздан ғофил қилиб қўйган, ҳавойи нафсига эргашган ва қилар иши исрофгарчилик бўлган кимсаларга итоат этманг!\n\n29. Айтинг: «(Бу Қуръон) Раббингиз (томони)дан (келган) Ҳақиқатдир. Бас, хоҳлаган киши имон келтирсин, хоҳлаган кимса кофир бўлсин». Аниқки, Биз золим (кофир)лар учун алангалари уларни қамраб оладиган дўзахни тайёрлаб қўйганмиз. Агар улар (ташналикка чидамай) ялинсалар, эритилган (доғланган) ёғ каби юзларни куйдирувчи сув берилур. Нақадар ёмон ичимлик у, нақадар ёмон жой у!\n\n30. Имон келтирган ва солиҳ амалларни қилган зотлар эса, албатта, Биз яхши амалларни қилган кишининг мукофотини зое қилмасмиз.\n\n31. Айнан улар учун остиларидан анҳорлар оқиб турадиган мангу жаннатлар бор бўлиб, улар у жойда олтин билакузуклар билан беза нурлар ва яшнаб турувчи шойи либослар кийиб, сўриларда суяниб ўтирурлар. Нақадар яхши мукофот у, нақадар гўзал жой у!\n\n32. (Эй, Муҳаммад, кофирларга) икки киши масалини келтиринг. Улардан бири учун икки узумзор боғ қилиб, у иккисини хурмозор билан ўраган ва ўртасини экинзор қилган эдик.\n\n33. Ҳар икки боғ ҳосилини бекаму кўст берар, уларнинг ўртасидан бир анҳор ўтказган эдик. .\n\n34. Яна унинг бойлиги ҳам бор эди. Бас, у биродарига мурожаат қилиб: «Менинг бойлигим сеникидан кўпроқ ва одамларим кучлироқ», - деди.\n\n35. Ўзига зулм қилган ҳолда, боғига кираётиб, айтди: «Бу (боғу бойлигим) ҳеч қачон йўқ бўлмайди.\n\n36. Қиёмат ҳам қойим бўлмайди, деб ўйлайман. Қасамки, агар Раббимга (фаразан) қайтарилсам, (қайта тирилсам), албатта, бундан ҳам яхшироқ оқибат (бахт)ни топурман».\n\n37. Биродари унга мурожаат қилиб, деди: «Сени (Одамни) тупроқдан, сўнг бир томчи «сув»дан яратиб, сўнгра инсон қилиб ростлаган зот (Аллоҳ)га кофир бўлдингми?!\n\n38. Мен эса: «У Аллоҳ Раббимдир» (дейман) ва Раббимга ҳеч кимни шерик қилмайман.\n\n39. Сен боғингга кирганингда: «Аллоҳ хоҳлаган нарсагина (бўлур), бор куч-қувват ёлғиз Аллоҳ биландир», деганингда эди! Бордию мени бойлик ва фарзанд жиҳатидан ўзингдан камроқ деб билсанг,\n\n40. шоядки, Раббим менга сенинг боғингдан яхшироқ (боғ) ато этар, (сенинг боғингга эса) осмондан офат юборур, бас, у тойғоқ (текис) ерга айланиб қолур.\n\n41. Ёки унинг суви (ер қаърига) сингиб кетиб, сен уни истаб топа олмай қолурсан».\n\n42. (Дарҳақиқат), унинг меваси (боғи) иҳота (ҳалок) қилинди. Ўзи эса ҳувиллаб қолган ишкомларни (кўриб) ва уларга сарфланган нарсаларни (ўйлаб), чапак чалганича (пушаймон қилиб): «Қани эди, мен ҳам Раббимга ҳеч кимни шерик қилмаганимда!» - деб қолди.\n\n43. Шунингдек, унинг учун Аллоҳдан ўзга на бир ёрдам берадиган гуруҳ бўлди ва на ўзи (ўзига) ёрдам бера олувчи бўлди.\n\n44. У жойда (Қиёматда) мадад фақат Ҳақ - Аллоҳ (изми)дадир. У мукофоти яхши ва оқибати хайрли зотдир.\n\n45. (Эй, Муҳаммад, одамларга) дунё ҳаёти мисолини келтиринг. (У) худди бир сув кабидирки, Биз уни осмондан ёғдиргач, (баҳорда) у сабабли ер ўсимликлари (бир-бирига) аралашиб (қалинлашиб) кетур, сўнгра (кузда) шамоллар учириб кетадиган хашакка айланиб қолур. Аллоҳ ҳамма нарсага қодир зотдир.\n\nИзоҳ: Инсон умрининг баҳори - ёшлик даври ва кузи - кексалик айёми экани ҳақида масал берилмоқда.\n\n46. Мол-мулк, фарзандлар дунё ҳаётининг зийнатидир. Раббингиз наздида эса, боқий қолувчи солиҳ амаллар савоблироқ ва орзу қилишга лойиқроқдир.\n\n47. Тоғларни (булутлардек) юргизадиган ва сизлар Ерни теп-текис (тоғу, боғларсиз) кўрадиган Кунни (Қиёматни эслангиз)! (У Кунда Биз) улардан бирортасини қўймай йиғамиз.\n\n48. Улар саф тортган ҳолларида Раббингизга рўбарў қилинадилар (ва Биз уларга айтурмиз): «Мана сизларни илк бор қандай яратган бўлсак, шундай ҳолда, (яланғоч ҳолингизда) ҳузуримизга келдингиз. Балки сизларга Биз ваъда қилган Кунни (Қиёматни пайдо) қила олмас, деб ўйлагандирсизлар?!»\n\n49. (Сўнг ҳар бир кишининг) номаи аъмоли (ўз қўлига) қўйилур. Бас, гуноҳкорларнинг унда (битилган) нарсалардан даҳшатга тушиб: «Ҳолимизга вой! Бу қандоқ китобки, на кичик ва на катта (гуноҳни) қолдирмай, барчасини ҳисоблаб қўйибди», дейишларини кўрурсиз. (Улар) қилган (барча) амалларини нақд ҳолда топурлар. Раббингиз ҳеч кимга зулм қилмас.\n\n50. Эсланг, (Эй, Муҳаммад,) фаришталарга Одамга сажда қилинг, дейишимиз билан сажда қилдилар. Фақат иблис (сажда қилмади). У жинлардан эди. Бас, Парвардигорининг амрига бўйин сунишдан бош тортди. Энди сизлар (эй, Одам болалари,) Мени қўйиб, уни (иблисни) ва зурриётларини дўст тутасизми?! Улар сизларга душман-ку! У (иблис) золимлар учун (Аллоҳнинг ўрнига) нақадар ёмон «ўринбосардир!»\n\n51. Мен уларни (иблис ва унинг зурриётини) на осмонлар ва Ерни яратишга ва на ўзларини яратишга гувоҳ қилган эмасман, шунингдек, (бу) йўлдан оздирувчиларни (Ўзимга) дастёр қилиб ҳам олганим йўқ.\n\n52. У Кунда (Қиёматда Аллоҳ): «Сизлар Менинг шерикларим деб ўйлаган (бутларингизни) чақирингиз», дер. Бас, уларни чақирганларида, (улар) жавоб қилмайдилар. (Чунки) Биз уларнинг ўрталарида ҳалокат чоҳини (дўзахни) пайдо қилиб қўйган бўламиз.\n\n53. Гуноҳкорлар дўзахни кўриб, ўзларининг унга тушувчи эканларини биладилар, аммо ундан қочишга жой топмайдилар.\n\n54. (Биз) бу Қуръонда одамларга турли масаллардан баён қилдик. Дарҳақиқат, инсон кўп жанжал (баҳс) қилувчидир.\n\n55. Одамларга ҳидоят келганда имон келтиришларидан ва Парвардигордан мағфират сўрашларидан тўсган нарса - бу фақат уларга ўтганларнинг йўли (ҳалокатлари) келиши ёки очиқ азоб келиши (интизорлиги)дир.\n\nИзоҳ: Ўтганларнинг йўлидан мурод - уларга ўхшаб имон келтирмай итоатсизлик қилган қавмларга келган азобнинг буларга ҳам келишининг ҳақлиги ёки келадиган азобга ишонмай, масхара учун унинг келишини кутиб ўтиришларидир.\n\n56. Биз пайғамбарларни фақат хушхабар берувчи ва огоҳлантирувчилар сифатидагина юборурмиз. Кофир бўлганлар эса ботил (ҳужжатлар) билан тортишиб, унинг ёрдамида ҳақиқатни тойилтирмоқчи бўлурлар ҳамда оятларимни ва ўзлари огоҳлантирилган нарсани (охират азобини) масхара қилиб олурлар.\n\n57. Парвардигорининг оятлари билан насиҳат қилингач, улардан юз ўгирган, ўзи қилиб ўтган (гуноҳ)ларини унутиб қўйган кимсадан ким золимроқдир?! Дарҳақиқат, Биз (Қуръонни) англамасликлари учун уларнинг дилларини пардалаб, қулоқларини оғир қилиб қўйдик. Демак, агар Сиз уларни ҳидоятга чақирсангиз ҳам сира ҳидоятга юрмаслар.\n\n58. Раббингиз мағфиратли ва раҳм (шафқат) соҳибидир. Агар уларни қилган гуноҳлари сабабли тутганида, уларга азобни нақд қилган бўлур эди. Йўқ, улар учун ваъда қилинган бир вақт (Қиёмат) борки, Ундан ўзга бирор паноҳ топа олмаслар.\n\n59. Ана у шаҳарлар (аҳолиси)ни зулм қилишгач, ҳалокат пайтларини аниқ белгилаб қўйиб, ҳалок қилдик.\n\n60. Мусо (ўзининг хизматкор) йигитига: «Тоикки денгиз қўшиладиган ерга етмагунча ёки узоқ муддат кезмагунча юришдан тўхтамайман», - деган пайтини эслангиз.\n\nИзоҳ: Мусо (а. с.) нинг хизматкор йигити Ювшаъ (а. с.) эдилар. Шу оят билан Мусо ва Хизр (а. с.)лар қиссаси бошланади. Бунга сабаб Мусо (а. с.) Ҳақ Таолодан: «Мендан ҳам илми, мартабаси юқорироқ банданг борми?» - деб сўраганда, У: «Ҳа, бор» - деган. «Қайси ердан уни топурман?» - деганларида, «Бир балиқни саватчага солиб денгиз бўйидан юриб бораверасан. Балиқ йўқолган жойдан уни топурсан» дейди. Балиқни саватчага солиб, уни хизматкори қўлига бериб йўлга равона бўладилар.\n\n61. Қачонки, у иккиси (икки денгиз) қўшиладиган ерга етишгач, балиқларини унутдилар. Бас, у (балиқ) денгиз қаърига йўл олди.\n\n62. Бас, қачонки (у ердан) ўтишгач, (Мусо) йигитига: «Нонуштамизни келтир, ҳақиқатан, бу сафаримиздан жуда чарчадик», - деди.\n\n63. У (хизматкор) айтди: «Буни кўринг, биз (денгиз соҳилидаги) қояга бориб (ором олган) пайтимизда, мен балиқни унутибман. (Буни сизга) айтишни фақат шайтон ёдимдан чиқарди. У (балиқ) денгизга ажиб (йўсинда) йўл олганеди».\n\n64. (Мусо) деди: «Мана шу биз истаган нарсадир». Сўнг (Хизрни) қидириб, изларига қайтдилар.\n\n65. Бас, бандаларимиздан бир бандани (Хизрни) топдиларки, Биз унга Ўз даргоҳимиздан раҳмат ато этган ва Ўз ҳузуримиздан илм берган эдик.\n\nИзоҳ: Ато этилган раҳматдан мурод пайғамбарлик, илм ёки узоқ умрми, эканлиги ҳақида турли фикрлар бор. Яъни Хизр (а. с.) пайғамбар бўлганмилар ёки валийми? Кўпроқ уламолар серкаромат валий бўлганликларини таъкидлайдилар.\n\n66. Мусо унга: «Сенга билдирилган билимдан, менга ҳам тўғри йўлни таълим беришинг учун сенга эргашсам майлими?» - деди.\n\n67. У (Хизр) айтди: «Аниқки, сен мен билан бирга (илм муаммоларига) сабр қила олмайсан.\n\n68. (Зотан) ўзинг эгаллаб хабардор бўлмаган нарсага қандай сабр қилурсан?!»\n\n69. (Мусо) деди: «Иншоаллоҳ, сен менинг сабрли эканимни кўрурсан. Мен бирор ишда сенга итоатсизлик қилмасман».\n\n70. У (Хизр) айтди: «Бас, агар менга эргашсанг, то ўзим сенга айтмагунимча, бирор нарса ҳақида мендан сўрамагин!»\n\n71. Бас, иккиси йўлга тушдилар. То бориб бир кемага минишлари билан (Хизр кемани) тешиб қўйди. (Мусо) айтди: «Одамларини ғарқ қилиш учун уни тешдингми?! Жуда ножўя иш қилдинг-ку!»\n\n72. У (Хизр) деди: «Мен билан бирга сабр қилишга сира тоқатинг етмайди, демаганмидим?!»\n\n73. (Мусо) айтди: «Унутганим учун мени айбламагин ва бу ишим сабабли мени машаққатга дучор ҳам қилмагин».\n\n74. Сўнгра яна йўлга тушдилар. То бориб бир болани учратганларида (Хизр) уни қатл этди. (Буни кўрган Мусо) деди: «Наҳот бировни ўлдирмаган бир бегуноҳ жонни ўлдирсанг?! Ҳақиқатан, (сен) хунук иш қилдинг!»\n\n75. У (Хизр) деди: «Сенга мен билан бирга сабр қилишга сира тоқатинг етмас, демаганмидим?!»\n\n76. (Мусо) деди: «Агар бундан кейин сендан бирор нарса ҳақида сўрасам, менга ҳамроҳ бўлмагин. Мен томондан узр (меъёри)га етган бўлурсан».\n\n77. Сўнгра (улар) яна йўлга тушдилар. То бир шаҳар аҳлининг олдига келиб, улардан таом сўраган эдилар, уларни меҳмон қилишдан бош тортишди. Кейин ўша жойда йиқилай деб турган бир деворни кўришгач, (Хизр) уни тиклаб қўйди. (Мусо) деди: «Агар хоҳласанг, бу (ишинг) учун ҳақ олишинг мумкин эди».\n\n78. У (Хизр) айтди: «Мана шу сен билан менинг ажрашимиздир. Энди мен сени сабр қилишга тоқатинг етмаган нарсаларнинг таъвили (шарҳи)дан огоҳ қилурман:\n\n79. Кема хусусига келсак, у денгизда ишлайдиган мискинларники эди. Бас, мен уни айбли қилиб қўймоқчи бўлдим. (Чунки) уларнинг ортида барча (бутун) кемаларни тортиб олаётган бир подшоҳ бор эди.\n\n80. Ҳалиги боланинг эса, ота-оналари мўмин кишилар эдилар. Бас, биз у (бола) туғён ва куфр билан уларни қийнаб қўйишидан қўрқдик.\n\n81. Шу сабабдан, уларга Парвардигорлари у (бола)дан кўра покизароқ ва ундан кўра меҳри бонроқ (бошқа бир болани) бадал (эваз) қилиб беришини истадик.\n\n82. Энди девор эса, шу шаҳардаги икки етим боланики бўлиб, унинг остида улар учун бир хазина бор эди. Уларнинг отаси солиҳ киши эди. Бас, Раббинг улар вояга етиб, Раббингнинг раҳмати бўлмиш хазиналарини чиқариб олишларини ирода қилди. Мен бу (ишларни) ўзимча қилганим йўқ. Мана шу сен сабр қилишга тоқатинг етмаган нарсаларнинг таъвилидир».\n\n83. (Эй, Муҳаммад,) яна Сиздан Зул-қарнайн ҳақида сўрайдилар. Айтинг: «Мен сизларга у ҳақдаги хабарни ҳозир ўқиб берурман».\n\n84. Дарҳақиқат, Биз унга (Зул-қарнайнга) Ерда мартаба бердик ва (истаган) барча нарсасига йўл (имконият) ато этдик.\n\n85. Бас, у (аввал Ғарбга қараб) йўл олди.\n\n86. То (кетаётиб) кун ботадиган жойга етгач, у (қуёшнинг) бир лойқа булоқ (орти)га ботаётганини кўрди ва (булоқ)нинг олдида бир қавмни учратди. Биз: «Эй, Зул-қарнайн, ё (уларни) азобга дучор қилурсан ёки уларга яхши муомалада бўлурсан», - дедик.\n\nИзоҳ: Лойқа маъносини англатувчи «ҳамиа» калимаси бошқа бир қироатда «ҳомия» ўқилади. Маъноси қайноқдир. Демак, қайноқ булоқ узра, деган маъно чиқади.\n\n87. У айтди: «Зулм қилган кимсани, албатта, азоблагаймиз. Сўнгра Парвардигорига қайтарилгач, У зот уни янада хунук азоб билан азоблар.\n\n88. Энди имон келтириб эзгу иш қилган кишига келсак, унинг учун гўзал мукофот (жаннат) бўлур. Биз ҳам унга ишимиздан осонларини буюрурмиз».\n\n89. Сўнгра, у (Шарққа қараб) йўл олди.\n\n90. То (кетаётиб) кун чиқишга етиб боргач, унинг (қуёшнинг) бир қавм узра чиқаётганини кўрди. Биз у қавм учун қуёшдан (сақланадиган) бирор парда қилмаган эдик.\n\n91. (Унинг иши) шунақа. Албатта, Биз унинг ҳузуридаги илмларни иҳота қилиб олганмиз.\n\n92. Сўнгра, у яна йўл олди.\n\n93. То (кетаётиб) икки тоғ ўртасига етиб келгач, у (тоғлар ортида) гапни сира англамайдиган қавмни учратди.\n\n94. Улар: «Эй, Зул-қарнайн, албатта, (шу тоғлар ортидаги) Яъжуж ва Маъжуж (қабилалари) Ер юзида бузғунчилик қилувчилардир. Бизлар сенга бир (миқдор) ҳақ тўласак, биз билан уларнинг ўртасига бир тўғон қуриб берурмисан?» - дедилар.\n\n95. У (Зул-қарнайн) айтди: «Раббимнинг менга ато этгани (неъматлари) сизлар берадиган (мол-дунёдан) яхшироқдир. Бас, сизлар менга куч-қувват билан ёрдам беринглар, мен сизлар билан уларнинг ўртасига бир девор бино қилай.\n\n96. Сизлар менга темир парчаларини келтиринглар. То (парчалар) иккала тоғ ёнбағирлари билан баробар бўлгач, дам уринглар» - деди. Бас, қачон у (темир-терсакларни қиздириб) ўт қилгач (эритгач), деди: «Менга эритилган мис (ҳам) келтиринглар, у (темир парчалари)нинг устидан қуюрман.\n\n97. Энди улар (Яъжуж ва Маъжуж) у (тўсиқ)нинг устига чиқишга ҳам, уни тешиб ўтишга ҳам қодир эмаслар.\n\n98. «Бу Раббим (томони)дан бўлмиш бир марҳаматдир. Энди, қачонки, Раббимнинг (Яъжуж ва Маъжуж чиқади, деб) ваъда қилган вақт келганида (Қиёмат олдидан), Ўзи у (тўсиқ)ни теп-текис қилиб қўяр. Раббимнинг ваъдаси ҳақдир», - деди у.\n\n99. У Кунда (Қиёматда, одамларни) бир-бирларига аралаштириб ташлаймиз. Сур(най) чалингач, уларнинг барчаларини тўплаймиз.\n\n100. У Кунда кофирларга жаҳаннамни намойиш қилурмиз.\n\n101. Уларнинг кўзлари (дунёда) Менинг зикримдан тўсилган бўлиб, Улар (насиҳатларимни) эшитишга ҳам қодир эмас эдилар.\n\n102. Ёки кофир бўлганлар Мени қўйиб, бандаларимни дўст тутишни ўйладиларми?! Ҳақиқатан, Биз жаҳаннамни кофирлар тушадиган жой қилиб қўйгандирмиз.\n\n103. (Эй, Муҳаммад,) айтинг: «Сизларга қилмишларидан энг кўп зиён кўрувчиларнинг хабарини берайликми?!\n\n104. Улар қилган саъй (ҳаракат)лари дунё ҳаётидаёқ йўқ бўлиб кетган-у, аммо ўзларини ишни чиройли қилаётган ҳисоблайдилар»\n\n105. Улар Парвардигорларининг оятларини ва У зот билан мулоқотда бўлишни инкор этишиб, бутун иш (амал)лари беҳуда кетган кимсалардир. Бас, Биз Қиёмат кунида улар (амаллари) учун ҳеч қандай вазнни қоим қилмасмиз!\n\nИзоҳ: Яъни уларнинг ишлари бекор, вазни, салмоғи йўқ бўлур.\n\n106. Кофир бўлганлари ҳамда оятларимни ва пайғамбарларимни масхара қилганлари сабабли, уларнинг жазолари ўша жаҳаннамдир!\n\n107. Албатта, имон келтирган ва эзгу ишларни қилган зотлар учун Фирдавс боғлари манзил бўлур.\n\n108. Улар, у жойларда мангу қолурлар, ундан (бошқа жойга) кўчишни истамаслар.\n\n109. Айтинг: «Бордию денгиз (суви) Раббимнинг сўзлари (илму ҳикматларини битиш) учун сиёҳ бўлса ва яна шунча сиёҳ келтирсак ҳам, Раббимнинг сўзлари битишдан илгари, у денгизлар тугаб битар!»\n\n110. (Эй, Муҳаммад, уларга) айтинг: «Дарҳақиқат, мен ҳам сизлар каби бир башардирман. (Фақат) менга илоҳингиз ёлғиз Илоҳ экани ҳақида ваҳий этилмоқда. Бас, кимки Парвардигори билан мулоқотда бўлишдан умидвор бўлса, у ҳолда эзгу амал қилсин ва Парвардигорига ибодат қилишда ҳеч кимни (Унга) шерик қилмасин!»"
  },
  {
    "name": "Марям сураси",
    "text": "МАРЯМ СУРАСИ\n\nМарям - Имрон қизи, Исо пайғамбарнинг онаси. Сурада Марямдан Исо (а. с.)нинг отасиз туғилишлари, бешикда гапирганлари ва бошқа мўъжизалари ҳақида оятлар бўлгани учун у Марям сураси деб аталган. Сурада пайғамбарлардан Закариё, Яҳё, Иброҳим, Исмоил, Ишоқ, Яъқуб, Мусо, Ҳорун, Идрис, Нуҳ (а. с.)лар ҳақида ҳам оятлар мавжуд. Қолган оятларда тавҳид, имон, ақида, жаннат, дўзах, охират, Аллоҳнинг фазли, раҳмати ва мағфирати каби илоҳий тушунчалар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Коф, Ҳо, Ё, Айн, Сод.\n\n2. (Эй, Муҳаммад! Бу) Раббингиз Ўз бандаси Закариёга қилган марҳаматининг зикри (қиссаси)дир.\n\n3. Қачонки, у Парвардигорига хуфёна дуо қилиб,\n\n4. деган эди: «Эй, Раббим, дарҳақиқат, менинг суякларим мўртлашди, кексаликдан бошим (сочим) оқарди. Эй, Раббим, мен сенга дуо қилиб (ҳеч қачон) бахтсиз бўлган эмасман.\n\n5. Мени ортимда қоладиган қариндошларим (динни зое қилиб юборишлари)дан хавфдаман. Хотиним эса туғмас бўлиб қолган. Энди Сен Ўз даргоҳингдан менга бир дўст (фарзанд) бер.\n\n6. У менга ва (бобом) Яъқуб хонадонига меросхўр бўлсин ва ундан барчани рози қилгин».\n\n7. (Аллоҳ айтди): «Эй, Закариё, Биз сенга бир фарзанд хушхабарини берурмизки, унинг исми Яҳё бўлиб, илгари унга бирор (кимсани) ҳамном қилган эмасмиз».\n\n8. (Закариё) деди: «Эй, Раббим! Хотиним туғмас бўлиб қолган, ўзим эса кексаликни нотавон ҳолатига етиб қолган бўлсам, менга фарзанд қаёқдан бўлсин?»\n\n9. (Аллоҳ) айтди: «Шундай. Раббинг айтурки, бу (иш) Менга осондир. (Ахир) Мен сени илгари ҳеч нарса бўлмаган пайтингда (ҳам) яратган эдим-ку!»\n\n10. «Эй, Раббим! Мен учун (кампирим ҳомилали бўлганига) бирор белги қилсанг», - деди у (Закариё). (Аллоҳ) айтди: «Сенга белги шуки, соғ бўла туриб, уч кеча (ва кундуз)гача одамларга гапирмайсан».\n\n11. Бас, (Закариё) меҳробдан қавмининг олдига чиқиб, уларга эртаю кеч (Аллоҳга) тасбеҳ айтишни ишора қилди.\n\nИзоҳ: Закариё ваҳий билан билдики, туғмас хотини ҳомиладор бўлар экан. Бунинг аломати эса пайғамбарнинг тили Таврот ўқиш, тасбеҳ айтишдан бошқасига айланмай қолар экан. Шундай бўлди ҳам. Одамлар билан фақат имо-ишора орқали гаплашиб турдилар. Яҳё (а. с.) туғилдилар. Унга Ҳақ таоло гўдаклик чоғидаёқ ваҳий юбориб, илму ҳикмат соҳибига айлантирди.\n\n12. (Биз унга): «Эй, Яҳё! Китобни (яъни, Тавротни) маҳкам тутгин!» - (дедик) ва унга гўдаклик чоғидаёқ ҳикмат (ва илм) ато этдик.\n\n13. Яна унга Ўз даргоҳимиздан меҳр ҳамда поклик (ато этдик) ва у тақволи бўлди.\n\n14. У ота-онасига меҳрибон бўлиб, жабр қилувчи, қулоқсиз бўлмади.\n\n15. Унга туғилган кунида ҳам, вафот этадиган кунида ҳам, қайта тириладиган (қиёмат) кунида ҳам салом (омонлик) бўлур.\n\n16. (Эй, Муҳаммад,) ушбу Китобда (Қуръонда) Марямни ёд этинг! У ўз оиласидан четга, шарқ томонга борди.\n\n17. Улардан пардага беркиниб олган пайтида, Биз унга руҳимиз (яъни, Жаброил)ни юбордик. Бас, у (Марямга) чин одам бўлиб кўринди.\n\n18. (Марям унга): «Мен Раҳмонга илтижо қилиб, сендан паноҳ беришини сўрайман. Агар (Аллоҳдан) қўрқувчи бўлсанг (менга зиён етказмагин)», - деди.\n\n19. (Жаброил) айтди: «(Қўрқмагин), мен фақат сенга бир покиза ўғил ҳадя қилиш учун (келган) Парвордигоринг элчисидирман, холос».\n\n20. (Марям) деди: «Менга одамзот «тегмаган» бўлса, бузуқ аёл ҳам бўлмасам, менга қаёқдан фарзанд бўлсин?!»\n\n21. (Жаброил) айтди: «Шундай. Раббинг айтурки, бу (иш) Менга осондир. Биз у (болани) одамлар учун мўъжиза ва Ўз томонимиздан бўлган раҳмат (манбаи) қилурмиз. Бу битган ишдир».\n\n22. Бас, (Марям) унга ҳомиладор бўлиб, у билан бирга йироқ бир жойга кетди.\n\n23. Бас, тўлғоқ дарди уни бир хурмо дарахти тубига олиб борди ва у деди: «Қани эди, мана шу (кун)дан олдин ўлиб, бутунлай унутилиб кетган бўлсам».\n\n24. Шунда (хурмо дарахтининг) остидан (Жаброил) нидо қилди: «Ғамгин бўлма, Раббинг (оёқ) остингдан бир ариқ оқизиб қўйди.\n\n25. (Мана шу қуриб қолган) хурмо шохини силкитгин, у сенга янги хурмо меваларини тўкар.\n\n26. Энди, еб-ичгин ва шод бўлгин. Бас, агар одамзотдан бирортасини кўриб қолсанг (ва у савол сўраса) у ҳолда: «Мен Раҳмон (розилиги) учун рўза тутишни назр (аҳд) қилганман, бас, бугун бирор инсонга сўзламайман», дегин!\n\n27. Сўнг (Марям боласини) кўтарган ҳолда қавмига келганида улар: «Эй, Марям! Сен қизиқ иш қилибсан-ку!\n\n28. Эй, Ҳоруннинг синглиси, сенинг отанг ёмон одам эмас, онанг ҳам фоҳиша эмас эдику!» - дедилар.\n\n29. Шунда (Марям ўзи гапирмай, боласига) ишора қилди. Улар айтдилар: «Бешикдаги гўдак билан қандай сўзлашурмиз?!»\n\n30. (Шу пайт чақалоқ тилга кириб) деди: «Мен Аллоҳнинг бандасидирман. (У) менга Китоб (Инжил) ато этди ва мени пайғамбар қилди.\n\n31. Яна мени қаерда бўлсам баракотли қилди ва модомики, ҳаёт эканман, менга намозни ва закотни (адо этишни) буюрди.\n\n32. Шунингдек, (мени) онамга меҳрибон (қилди) ва мени такаббурли, бадбахт қилмади.\n\n33. Менга туғилган кунимда ҳам, вафот этадиган кунимда ҳам, қайта тириладиган кунимда ҳам салом (омонлик) бўлур».\n\n34. Улар (яъни, яҳудий ва насронийлар) шубҳа қилаётган Исо ибн Марям - Ҳақ сўз мана шудир!\n\n35. Аллоҳга ҳеч қандай фарзанд тутиш мумкин эмас - У (бундай) нуқсондан покдир. У бирор ишни қилишни истаса, фақат унга «Бўл!» дер. Бас, (ўша иш) бўлур.\n\n36. (Исо айтди): «Албатта, Аллоҳ Раббим ва Раббингиздир. Бас, Унга ибодат қилингиз! Мана шу тўғри йўлдир».\n\n37. Сўнгра фирқалар (Исо хусусида) ўзаро ихтилоф қилдилар. Бас, улуғ Кун (Қиёмат) манзарасидан кофир бўлганлар ҳолига вой!\n\n38. Улар Бизга келадиган кунда жуда (аниқ) кўрадиган ва эшитадиган бўлиб қолурлар. Лекин (у) золимлар бугун аниқ залолатдадирлар.\n\n39. (Эй, Муҳаммад,) уларни (Макка мушрикларини) барча иш битирилган ҳасрат куни - (Қиёмат)дан қўрқитинг! Улар (бугун) ғафлатдадирлар, (шу сабабдан) улар имон келтирмайдилар.\n\n40. Албатта, Биз Ўзимиз бу Ерни ва ундаги бор жонзотни мерос қилиб олурмиз ва фақат Бизгагина қайтарилурлар.\n\n41. (Эй, Муҳаммад,) Китобда Иброҳим (қиссасини) ёд этинг! Дарҳақиқат, у жуда садоқатли пайғамбар эди.\n\n42. Қайсики, у отасига: «Эй, ота! Нега сен эшитмайдиган, кўрмайдиган ва сенга бирор фойда етказа олмайдиган нарсага ибодат қилурсан?\n\n43. Эй, ота! Дарҳақиқат, сенга келмаган илм менга келди. Бас, менга эргашгин, сени тўғри йўлга ҳидоят қилурман.\n\n44. Эй, ота! Шайтонга ибодат қилмагин! Чунки шайтон Раҳмонга итоатсиз бўлган.\n\n45. Эй, ота! Ҳақиқатан, мен сенга Раҳмон (томони)дан азоб етиб, (дўзахда) шайтонга яқин бўлиб қолишингдан қўрқаман», - деди.\n\n46. (Отаси) айтди: «Сен менинг илоҳларимдан юз ўгирувчимисан, эй, Иброҳим?! Қасамки, агар сен (бу ишингдан) қайтмасанг, албатта, сени тошбўрон қилурман ва (ёки) мени бир замон тарк эт!»\n\n47. (Иброҳим): «Омон бўл! Энди Раббимдан сенга кечирим сўрайман. Зеро, У менга меҳрибон зотдир.\n\n48. Мен сизлардан ҳам, Аллоҳни қўйиб илтижо қилаётган (бут)ларингиздан ҳам четланурман ва (ёлғиз) Раббимга илтижо қилурман. Раббимга илтижо қилиш билан бахтсиз бўлиб қолмасман, деган умиддаман».\n\n49. Бас, (Иброҳим) улардан ва Аллоҳни қўйиб сиғинаётган бутларидан четлангач, (Биз) унга (фарзанд ва набира) Ишоқ ва Яъқубни бердик ва барчаларини пайғамбар қилдик.\n\n50. Шунингдек, уларга Ўз раҳматимиздан инъом этдик ва улар учун олий ростгўйликни яратдик.\n\n51. (Эй, Муҳаммад,) (ушбу) Китобда Мусо (қиссасини) ёд этинг! Дарҳақиқат, у танлаб олинган элчи - пайғамбар эди.\n\n52. Биз унга Тур (тоғи)нинг ўнг томонидан нидо қилдик ва уни муножот қилган ҳолида (Ўзимизга) яқин этдик.\n\n53. Биз унга Ўз фазлимиз билан биродари - Ҳорунни пайғамбар қилиб бердик.\n\n54. (Эй, Муҳаммад,) Китобда Исмоил (қиссасини) ёд этинг! Дарҳақиқат, у ваъдасида содиқ турувчи ва элчи - пайғамбар эди.\n\n55. У ўз аҳли (ва уммати)ни намоз ва рўзага буюрар эди. У Парвадигори наздида рози бўлинган киши эди.\n\n56. Яна (ушбу) Китобда Идрис (қиссасини) ёд этинг! Дарҳақиқат, у садоқатли пайғамбар эди.\n\n57. Биз уни юксак мақомга кўтардик.\n\nИзоҳ: Идрис (а. с)нинг бу оятда юксак мартабага кўтарилишларини баъзи олимлар «пайғамбарлик мақоми ёки тўртинчи осмонга чиқиб кетганликлари» десалар, бошқалари «жаннатга кўтарилиб кетганлари» дейдилар. Меърожга тааллуқли ҳадисда жаноб Расулуллоҳ тўртинчи осмонда Идрис (а. с.)ни кўрганликлари нақл қилинган. Мадорик тафсирида шундай дейилади: Ҳасан Басрий айтурларки, Идрис (а. с.) ибодатга шунчалик берилиб кетган эканларки, барча фаришталар уни яхши кўриб қолган эканлар. Ўлим фариштаси Аллоҳдан изн сўраб унинг зиёратига борган экан. Бориб ўзини танитгач, Идрис (а. с.) унга: «Менга бир ўлим аччиғини тоттиргин» -дебдилар. У рози бўлибди. Қайта тирилгач, энди бир дўзахга ҳам солиб-чиқар дебдилар. Фаришта бу илтимосларини ҳам бажарибди. «Энди, жаннатга ҳам бир олиб кир», - дебдилар. Киргач, қайтиб чиқишдан бош тортибдилар. Фаришта қистаб чиқармоқчи бўлганида, айтибдилар: «Ўлимни тотдим, дўзахга кириб чиқдим. Жаннатга кирганлар эса қайта чиқарилмагайлар» - дебдилар. Фаришта Аллоҳга арз қилган экан, У: «Бу ишлар ҳаммаси Менинг изним билан бўлди. Қўй, қўзғама уни, жаннатда қолаверсин», -деган экан. Бу ривоят қадимдан машҳур эди. Тафсирларда ҳам бор.\n\n58. Айнан ўшалар Одам зурриётидан (Идрис каби), Биз Нуҳ билан бирга (кемада) кўтариб (тўфон балосидан нажот берган) кишилардан (яъни, уларнинг фарзандларидан), Иброҳим зурриётидан (Исмоил, Ишоқ, Яъқуб каби), Исроил (Яъқуб зурриётидан бўлган Мусо, Ҳорун, Закариё, Яҳё ва Исо каби) ва Биз ҳидоят қилган ва танлаб олган кишилардан бўлмиш Аллоҳ инъом этган пайғамбарлардир. Уларга қачон Раҳмон оятлари тиловат қилинса, сажда қилган ва йиғлаган ҳолларида йиқилурлар.\n\n(Сажда ояти.)\n\n59. Сўнгра уларнинг ортидан намозни зое қилган ва шаҳватларга эргашган кимсалар ўрин олдилар. Энди улар, албатта, ёмонликка (ёмон жазога) йўлиқурлар.\n\n60. Илло, имон келтириб, эзгу ишларни қилган зотларгина (бундан мустаснодирлар). Бас, улар жаннатга кирурлар ва уларга бирор нарсада зулм қилинмас.\n\n61. Улар Раҳмон ғойибона Ўз бандаларига ваъда қилган мангу (яшаладиган) жаннатларга (кирурлар). Албатта, Унинг ваъдаси (ўз вақтида) келувчидир.\n\n62. У жойда улар беҳуда сўз эшитмаслар, балки салом (эшитурлар, холос). У жойда улар учун эртаю кеч ризқлари ҳозирдир.\n\n63. У - бандаларимиздан тақводор бўлган кишиларга Биз мерос қилиб берадиган жаннатдир.\n\n64. (Жаброил деди): «Биз ёлғиз Раббингиз амри билангина нозил бўлурмиз. Олдимиздаги (охират) ҳам, ортимиздаги (дунё) ҳам, (иккиси) ўртасидаги барча ишлар ҳам фақат Унинг измидадир. Парвардигорингиз унутувчи эмасдир».\n\n65. (У) осмонлар, Ер ва уларнинг орасидаги бор нарсаларнинг мураббийсидир. Бас, Унга ибодат қилинг ва ибодатида тоқатли бўлинг! Унга тенг бирор (куч)ни билурмисиз?!\n\n66. (Кофир) инсон: «Ўлганимдан сўнг яна тирик ҳолда (қабримдан) чиқарилурманми?!» - дер.\n\n67. Ахир, ўша инсон Биз уни илгари ўзи ҳеч нарса бўлмаган пайтида яратганимизни эсламайдими?!\n\n68. Бас, (эй, Муҳаммад,) Раббингизга қасамки, албатта, Биз уларни шайтонлари билан бирга тўплармиз, сўнгра (барчаларини) жаҳаннам атрофида тиз чўккан ҳолларида ҳозир қилурмиз.\n\n69. Кейин ҳар бир гуруҳдан қайсиниси Раҳмонга қаттиқроқ осий бўлса, (ўшани) суғуриб олурмиз (ва жаҳаннамга отурмиз).\n\n70. Сўнгра, Биз ўзимиз унда (жаҳаннамда) тобланишга лойиқроқ кимсаларни яхшироқ билувчидирмиз.\n\n71. Сизлардан ҳар бирингиз унга тушувчидирсиз. (Бу) Раббингиз (иродасига биноан) вожиб бўлган ҳукмдир.\n\n72. Сўнгра тақводор бўлганларни (ундан) қутқарурмиз ва золим кимсаларни тиз чўккан ҳолларида (жаҳаннамда) қолдирурмиз.\n\n73. Қачонки уларга (инсонларга) аниқ оятларимиз тиловат қилинса, кофир бўлганлар имон келтирганларга: «Қайсиниси яхшироқ мартаба ва гўзалроқ манзилда?» - дейдилар.\n\n74. Ҳолбуки, Биз улардан олдин қанча анжом ва кўринишлари чиройли бўлган авлодларни ҳалок қилганмиз!\n\n75. (Эй, Муҳаммад,) айтинг: «Ким залолатда бўлса, бас, Раҳмон унинг муддатини узайтирсин, токи ўзларига ваъда қилинган (дунё) азобини ёки қиёматни кўрганларида, албатта, кимнинг мартабаси ёмонроқ ва лашкари ожизроқ эканини билурлар.\n\n76. Аллоҳ ҳақ йўлдаги кишиларга янада ҳидоятни зиёда қилур. Раббингиз наздида боқий эзгу (иш)лар савоб жиҳатидан ҳам, оқибат жиҳатидан ҳам ортиқроқдир».\n\n77. (Эй, Муҳаммад,) оятларимизга кофир бўлган ва: «Қасамки, албатта, (охиратда ҳам) менга мол- мулк ва фарзанд ато этилур», - деган кимсани кўрдингизми?\n\n78. У ғойибдан хабардор бўлибдими ёки Раҳмон даргоҳидан аҳд олибдими?!\n\n79. Йўқ! Албатта, (Биз) унинг айтаётган сўзини ёзиб қўюрмиз ҳамда унга азобни зиёда қилурмиз.\n\n80. У айтаётган (мол-мулк)ни (Биз) мерос олурмиз ва у ҳузуримизга ёлғиз ҳолда келур.\n\n81. Улар (Макка мушриклари) Аллоҳни қўйиб, ўзларига мадад бўлиши учун «илоҳлар» тутдилар.\n\n82. Йўқ! (Қиёмат куни бутлари) улар қилган ибодатларни инкор қилурлар ва уларга зид бўлурлар.\n\n83. (Эй, Муҳаммад,) Биз кофирларга уларни (гуноҳ ишларига) қўзғатадиган шайтонларни юборганимизни кўрмадингизми?!\n\n84. Бас, Сиз уларга шошқалоқлик қилманг! Албатта, Биз уларни (гуноҳларини) аниқ ҳисоблаб турурмиз.\n\n85. Тақводорларни Биз сувора ҳолларида Раҳмон даргоҳига тўплайдиган,\n\nИзоҳ: Тақводорлар тилла туяларга миндирилиб, Аллоҳнинг ҳузурига олиб борилиши тўғрисидаги оят.\n\n86. жиноятчи-кофирларни эса, Биз жаҳаннамга тушишлари учун ҳайдайдиган кунни (эсланг)!\n\n87. (У кунда) фақат Раҳмон наздида аҳд (изн) олган кишиларгина шафоат қилишга эга бўлурлар.\n\n88. (Мушриклар): «Раҳмон фарзанд тутди», - дедилар.\n\n89. (Эй, мушриклар,) сизлар шундай оғир гап айтингизки,\n\n90. унинг (оғирлигидан) осмонлар ёрилиб, Ер бўлиниб, тоғлар қулаб парчаланиб кетаёзур.\n\n91. Сабаб - Раҳмонга фарзанд даъво қилишларидир.\n\n92. Раҳмон учун фарзанд тутиш лойиқ эмасдир.\n\n93. Осмонлар ва Ердаги бор жонзот (қиёмат кунида) Раҳмон (ҳузурига) бўйин сунган ҳолда келур.\n\n94. У уларни ҳисоблаб, ададини санаб қўйгандир.\n\n95. Уларнинг барчаси қиёмат куни ёлғиз ҳолда Унинг ҳузурига келувчидир.\n\n96. Албатта, имон келтириб эзгу (иш)ларни қилган зотлар учун Раҳмон дўстликни пайдо қилур.\n\n97. (Эй, Муҳаммад,) албатта, Биз (Қуръон) билан тақво эгаларига хушхабар беришингиз учун ва саркаш қавмни огоҳлантиришингиз учун уни Сизнинг тилингизга осон қилиб қўйдик.\n\n98. Биз улардан (Макка мушрикларидан) олдин ҳам қанчалаб (итоат этмаган) авлодларни ҳалок этгандирмиз. Сиз улардан бирортасини сезяпсизми ёки овозларини эшитяпсизми?!"
  },
  {
    "name": "ТоХа сураси",
    "text": "ТОҲА СУРАСИ\n\nТо, ҳо - суранинг бошида келган бу икки рамзий араб ҳарфларидан мурод нима экани Аллоҳгагина маълум. Лекин баъзи муфассирлар у Муҳаммад (а. с.)нинг номларидан бири деб ҳам ёзганлар. Сурада илоҳий кўрсатмалар билан бир қаторда Мусо билан биродари Ҳорун, Фиръавн билан вазири Ҳомон ҳақидаги қисса батафсил баён қилинади. Мусо (а. с.)нинг асоларидан содир бўлган мўъжизалар айни ибрат манбаидир.\n\nМеҳрибон ва раҳмли Аллоҳ номи билан (бошлайман).\n\n1. То, ҳо.\n\n2. (Эй, Муҳаммад,) Биз Сизга бу Қуръонни қийналиб машаққат чекишингиз учун эмас,\n\n3. балки (Аллоҳдан) қўрқадиган кишилар учун эслатма сифатида нозил қилдик.\n\n4. (У) Ерни ва юксак осмонларни яратган Зот (томони)дан нозил қилингандир.\n\n5. (У) Арш узра муставий бўлмиш Раҳмондир.\n\n6. Осмонлардаги, Ердаги ва уларнинг орасидаги ҳамда замин остидаги бор нарса Уникидир.\n\n7. Агар (Сиз) ошкора гапирсангиз ҳам (ёки хуфёна гапирсангиз ҳам), албатта, У сирни ҳам, энг махфий нарсаларни ҳам билур.\n\n8. Аллоҳ - Ундан ўзга илоҳ йўқдир. Унинг гўзал исмлари бордир.\n\n9. (Эй, Муҳаммад,) Сизга Мусо ҳақидаги хабар келдими?\n\n10. Эсланг, у (узоқдан) бир оловни кўриб оиласига: «(Шу ерда) туринглар, мен бир оловни кўриб қолдим, шоядки сизларга бирор чўғ олиб келарман ёки шу ўт (атрофи)да бирор йўл (кўрсатувчи) топарман»,- деди.\n\n11. Бас, олов (яқини)га келгач: «Эй, Мусо!» - деб нидо қилинди.\n\n12. «(Эй, Мусо,) Мен сенинг Раббингдирман. Бас, оёқ кийимингни ечгин. Чунки сен муқаддас Туво водийсидадирсан.\n\n13. Мен сени (пайғамбарликка) танладим. Бас, (Ўзингга) юбориладиган ваҳийга қулоқ тут!\n\n14. Дарҳақиқат, Мен Аллоҳдирман! Мендан ўзга илоҳ йўқ! Бас, Менгагина ибодат қил ва Мени эслаганингда намозни адо қил!\n\n15. Қиёмат албатта келувчидир. (Лекин) ҳар бир жон қиладиган саъй-ҳаракати сабабли жазоланиши учун уни (қачон бўлишини) яширишни истайман.\n\n16. Бас, унга (қиёматга) ишонмайдиган ва ҳавойи нафсига эргашган кимсалар сени ундан тўсмасинларки, у ҳолда ҳалок бўлурсан.\n\n17. Ана у - қўлингдаги нимадир, эй, Мусо?!»\n\n18. (Мусо) деди: «У асойим, унга таянурман ва у билан қўйларимга (барг) қоқиб берурман. Яна унда бошқа ҳожатларим ҳам бор».\n\n19. (Аллоҳ) айтди: «Уни (ерга) ташлагин, эй, Мусо!»\n\n20. Бас, (Мусо) уни ташлаган эди, бирданига у ҳаракатланувчи жонли илон бўлиб қолди.\n\n21. (Аллоҳ) деди: «Уни ол! Қўрқмагин, Биз уни аввалги ҳолига қайтарурмиз.\n\n22. Қўлингни қўлтиғингга тиққин, у ҳеч қандай ёмонликсиз оппоқ бўлиб чиқур. (Бу) яна бир бошқа мўъжизадир.\n\nИзоҳ: Ҳеч қандай ёмонликсиз, яъни, қўлингни нурафшон оқлиги унинг пес касалига чалинганидан эмас, балки у соғлом ҳолда Менинг қудратим билан ёғду сочур.\n\n23. Биз сенга катта мўъжизаларимизни кўрсатиш учун (шундай қилдик).\n\n24. (Энди) Фиръавннинг ҳузурига бор! Ҳақиқатан, у ҳаддан ошди («Худоман» деб даъво қилди)».\n\n25. (Мусо) деди: «Эй, Раббим, бағримни кенг қилгин,\n\n26. ишимни осон қилгин,\n\n27. тилимдан тугунни (дудуқликни) ечиб юборгин,\n\n28. (токи) улар (қавмим) гапимни англасинлар.\n\n29. Менга ўз аҳлимдан вазир қилгин.\n\n30. Яъни, биродарим Ҳорунни.\n\n31. У билан белимни бақувват қилгин.\n\n32. Ва уни ишимда (яъни, пайғамбарлик ишида) шерик қилгин.\n\n33. Токи, Биз Сенга кўпроқ тасбеҳ айтайлик\n\n34. ва Сени кўпроқ ёд этайлик.\n\n35. Албатта, Сен бизни кўрувчи зотсан».\n\n36. (Аллоҳ) айтди: «Сўраган нарсанг сенга ато этилди, эй, Мусо!\n\n37. Биз сенга (гўдаклик чоғингда ҳам) бир карра инъом этган эдик.\n\n38. Ўшанда онангга (шундай) ваҳий юборган эдик:\n\n39. - «Уни (Мусони) сандиққа солиб, дарёга ташлагин. Бас, уни дарё (тўлқини) соҳилга отсин. (Шунда) уни Менинг ҳам, унинг ҳам душмани (Фиръавн) ушлаб олур». (Эй, Мусо, барчага суюкли бўлишинг) ва Менинг кўз ўнгимда (ҳимоямда) ўсишинг учун сенга ўз томонимдан муҳаббат (жозиба) ташладим.\n\nИзоҳ: Яъни сени шундай ёқимтой қилиб қўйдимки, кўрган киши шу менинг ўғлим бўлиб қолса экан, деб орзу қиладиган бўлди.\n\n40. Ўшанда опанг сени дарёдан ушлаб олган кишилар ортидан юриб: «Сизларни бу (бола)га кафил (эмизадиган аёл) олдига бошлаб борайми», деганларини (эслагин)! Сўнг Биз сени кўзлари қувонсин, ғамгин бўлмасин, деб онангга қайтарган эдик. (Йигитлик чоғингда) бир жонни ўлдириб қўйганингда, Биз сени бу ғамдан ҳам қутқарган эдик. (Кейин) Биз сени кўп синовлар билан синаб кўрдик. Мадян аҳли орасида ҳам (неча) йиллар турдинг, сўнгра (пайғамбарлик учун белгилаб қўйилган) муддат бўйича (бу ерга) келдинг, эй Мусо!\n\n41. Сени ўзимга (пайғамбарлик учун) танладим.\n\n42. (Эй, Мусо,) сен ўзинг ва биродаринг (Ҳорун) Менинг оятларимни (одамларга) олиб боринглар ва Мени зикр қилишда сустлик қилманглар!\n\n43. Иккингиз Фиръавнинг олдига боринглар, чунки у («Мен худоман»), деб ҳаддидан ошди.\n\n44. Бас, унга юмшоқ сўз сўзланглар! Шояд, у эслатма олса ёки (ҳалок бўлишидан) қўрқса».\n\n45. Улар дедилар: «Эй, Раббимиз! Дарҳақиқат, биз (даъват этсак) у бизга тезлик (ғазаб) қилишидан ёки (баттар) туғёнга кетишидан қўрқамиз».\n\n46. (Аллоҳ) айтди: «Қўрқманглар! Албатта, Мен сизлар билан биргаман - эшитаман ва кўраман.\n\n47. Бас, сизлар унинг олдига бориб: «Биз Парвардигорингнинг элчиларидирмиз. Исроил авлодини биз билан бирга қўйиб юборгин, уларни азобламагин. (Биз) сенга Раббинг (томони)дан ҳужжат келтирдик. Ҳидоятга эргашганларга салом (омонлик) бўлур.\n\n48. Бизга ваҳий қилиндики, (Аллоҳнинг пайғамбарларини) ёлғончи қилган ва (имон келтиришдан) юз ўгирган кимсаларга азоб бўлур», деб.\n\n49. (Фиръавнга келиб, мазкур сўзларни айтишгач) у деди: «Иккингизнинг Раббингиз ким, эй, Мусо!»\n\n50. (Мусо) айтди: «Раббимиз ҳар бир нарсага ўз яратувчилигини ато этиб (кўрсатиб), сўнгра (уни) тўғри йўлга йўллаган зотдир».\n\n51. (Фиръавн) деди: «Унда, аввалги авлодларнинг ҳоли недир? (Раббинг уларни ҳам азоблаганми?)»\n\n52. (Мусо) айтди: «Улар ҳақидаги маълумот Раббим ҳузуридаги Китоб (Лавҳул-Маҳфуз)дадир. Раббим адашмас ва унутмас».\n\n53. У Ерни сизлар учун бешик (қароргоҳ) қилиб қўйди ва унда йўллар пайдо қилди ҳамда осмондан сув (ёмғир, қор) ёғдирди. Бас, Биз у (сув) билан турли ўсимлик навларини ундириб чиқардик.\n\n54. Сизлар (улардан) енглар ва чорваларингни боқинглар. Албатта, бунда ақл эгалари учун аломатлар бордир.\n\n55. Биз сизларни ундан (ердан) яратдик, унга қайтарурмиз ва (қиёмат кунида) сизларни яна бошқатдан ундан чиқарурмиз.\n\n56. Дарҳақиқат, Биз унга (Фиръавнга) ҳамма (тўққизта) мўъжизаларимизни кўрсатдик. Бас, у (уларни) ёлғонга чиқарди ва юз ўгирди.\n\n57. (У) деди: «Сен ўз сеҳринг билан бизларни еримиздан чиқариш учун келдингми, эй, Мусо!\n\n58. У ҳолда, бизлар ҳам сенга худди ўшандай сеҳр келтирурмиз. Бас, сен ўзинг билан бизларнинг ўртамизда бир жой танлагинки, у сен ҳам, бизлар ҳам қаршилик қилмайдиган ўрта бир жой бўлсин».\n\n59. (Мусо) айтди: «Ваъда зийнат (байрам) кунидир. Одамлар чошгоҳда тўпланурлар».\n\n60. Бас, Фиръавн бориб, ўзининг макрини (сеҳргарларини) йиғди. Сўнгра (ваъда қилинган жойга) келди.\n\n61. Мусо уларга (сеҳргарларга) деди: «Ҳолларингга вой! Сизлар Аллоҳ шаънига ёлғон тўқиманглар (мўъжизани сеҳр деманглар), у ҳолда (Аллоҳ) сизларни азоб билан ҳалок қилур! Ёлғон тўқиганлар ноумид бўлишлари аниқдир».\n\n62. Бас, улар (қиладиган) ишларини талашиб-тортишиб, аста шивирлаша бошладилар.\n\n63. (Сўнг бир-бирларига) айтдилар: «Албатта, бу иккови (Мусо ва Ҳорун) ўз сеҳрлари билан сизларни ерингиздан чиқармоқни ва юксак йўлингизни (динингизни) йўқотишни истайдиган сеҳргарлардир.\n\n64. Бас, макр-ҳийлангизни йиғингиз, сўнг саф тортиб келингиз. Бугун устун бўлганлар иқболли бўлурлар».\n\n65. (Маслаҳатлари битгач,) дедилар: «Эй, Мусо, сен (қўлингдаги асойингни) ташлайсанми ёки бизлар биринчи ташловчи бўлайликми?»\n\n66. (Мусо) айтди: «Йўқ, сизлар ташланглар» (улар қўлларидаги асо ва ипларни ташлаган эдилар) баногоҳ иплари ва асолари - сеҳрлари сабабли - унга (Мусога) юриб кетаётгандек туюлди.\n\n67. Бас, Мусо ичида бир қўрқувни ҳис этди.\n\n68. Биз айтдик: «Қўрқмагин! Албатта, сен ўзинг олий (ғолиб)дирсан.\n\n69. Қўлингдаги нарсани (асойингни) ташлагин, улар ясаган нарсаларни ютиб юборур. Уларнинг ясагани фақат бир сеҳргарнинг макридир. Сеҳргар эса, қаерда бўлмасин зафар топмас».\n\n70. (Мусо асосини ташлагач, аждаҳога айланиб, улар ясаган нарсаларини ютиб юборди). Бас, сеҳргарлар сажда қилган ҳолларида (ерга) ташланиб: «Ҳорун ва Мусонинг Парвардигорига имон келтирдик»,- дедилар.\n\n71. (Фиръавн) айтди: «Мен изн бермай туриб, унга имон келтирдингизми?! Шубҳасиз, у сизларга сеҳр ўргатган каттангиздир. Бас, энди (мен), албатта, оёқ-қўлларингизни қарамақаршисига (ўнг қўл, чап оёғингизни ёки аксинча) кесурман ва сизларни хурмо шохларига осурман, (ўшанда) қайсимизнинг (яъни, менингми ёки Мусонинг худоси) азоби қаттиқроқ ва боқийроқ эканлигини билиб олурсизлар».\n\n72. Улар дедилар: «Бизлар ўзимизга келган ҳужжатларни ва бизларни яратган Зотни қўйиб, сира сени танламаймиз. Бас, қиладиган ҳукмингни қилавер! Сен фақат шу дунёдагина ҳукм қилурсан.\n\n73. Бизларга эса хатоларимизни ва сен бизларни мажбур қилган сеҳргарликдан иборат (гуноҳимизни) кечириши учун Раббимизга имон келтирдик. Аллоҳ (нинг савоби) яхшироқ ва (азоби) боқийроқдир».\n\n74. Ҳақиқатан, кимда-ким Парвардигорнинг ҳузурига жиноятчи (кофир) ҳолида келса, албатта, унинг учун жаҳаннам бор, у жойда у на ўла олур ва на яшай олур.\n\n75. Ким у зотга яхши амалларни қилиб, мўмин ҳолида келса, бас, ана ўшалар учун юксак даражалар,\n\n76. остидан анҳорлар оқадиган, улар доимий қоладиган мангулик жаннатлари бўлур. Бу (ширк ва куфрдан) пок бўлган кишиларнинг мукофотидир!\n\n77. Биз Мусога: «Сен бандаларимни (Исроил авлодини) тунда олиб кетиб, улар учун - (ортингдан) етиб келишдан хавф қилмаган ва (ғарқ бўлишдан ҳам) қўрқмаган ҳолингда денгиздан қуруқ йўл оч», - деб ваҳий юбордик.\n\n78. Бас, Фиръавн уларнинг ортидан ўз лашкарлари билан қувган эди, уларнинг денгиз ўраганича-ўради (яъни, ғарқ бўлдилар).\n\n79. Фиръавн ўз қавмини адаштирди, тўғри йўлга бошламади.\n\n80. Аллоҳ деди: «Эй, Исроил авлоди, Биз сизларга душманингиздан нажот бердик ва сизларга (Мусога Таврот нозил қилиш учун) Тур (тоғи)нинг ўнг томонини ваъдалашдик ва сизларга ширинлик ва беданалар ёғдирдик.\n\n81. Пок ризқларимиздан енглар ва уларга (шукр қилмаслик билан) ҳаддан ошманглар, акс ҳолда устингизга Менинг ғазабим тушар. Кимнинг устига ғазабим тушар экан, у албатта йиқилур (ҳалок бўлур).\n\n82. Мен, албатта, тавба қилган ҳамда имон келтириб, эзгу иш қилган, сўнгра тўғри юрган кишиларни мағфират қилувчидирман».\n\n83. «Қавмингдан нега илгарилаб кетдинг, эй Мусо!»\n\n84. У айтди: «Улар - ана, изимдан келурлар. Мен эса, эй, Раббим, Сен томон рози бўлишинг учун шошдим. «\n\n85. (Аллоҳ) деди: «Ҳақиқатан, Биз сенинг ортингдан қавмингни имтиҳон қилдик. Сомирий уларни йўлдан оздирди».\n\nИзоҳ: Мусо (а. с.) Тур водийсига кетиш олдидан Аллоҳдан ўзгага сиғинмаслик ҳақида Исроил авлодига қаттиқ кўрсатма бериб кетган эдилар. Бироқ Сомирий исмли бир сеҳргар тилладан ясаган бузоққа сиғиниб, аҳдни буздилар.\n\n86. Бас, Мусо қавмига ғазабланган ва афсусланган ҳолда қайтиб келиб, деди: «Эй, қавмим! Парвардигорингиз сизларга (Таврот нозил этиши ҳақида) чиройли ваъда қилмаганмиди?! Сизларга (кечган) вақт узун (кўриниб) кетдими ёки устингизга Раббингиз томонидан ғазаб тушишини хоҳлаб, менга берган ваъдангизни буздингизларми?!»\n\n87. Улар айтдилар: «Бизлар сенга берган ваъдани ўз ихтиёримиз билан бузганимиз йўқ. Лекин бизлар (Мисрдан чиқиб келаётганимизда), қавм зеб-зийнатларидан иборат нарсаларни кўтариб чиққан эдик, бас, (Сомирийнинг амри билан) уларни (оловга) ташладик. Сўнгра Сомирий ҳам (нарсаларини оловга) ташлади.\n\n88. Сўнг (Сомирий уларни оловда эритиб, худди тирик бузоқ каби) овозли ҳайкал (ясаб) чиқариб берди, сўнг (Сомирий ва унинг шериклари): «Сизларнинг ҳам, Мусонинг ҳам илоҳи шу эди, бас, (Мусо) унутди (ва излаб бошқа ерга кетди)», - дедилар.\n\n89. Ахир, унинг уларга сўз қайтара олмаслигини ва зиён ҳам, фойда ҳам еткизишга қодир эмаслигини кўрмайдиларми?!\n\n90. Ҳолбуки, (бузоққа сиғинишларидан) олдин Ҳорун уларга: «Эй, қавмим, сизлар бу билан имтиҳон қилиндинглар. Шубҳа йўққи, сизларнинг Раббингиз Раҳмондир. Бас, менга эргашинглар ва амримга итоат қилинглар!» - деган эди.\n\n91. Улар: «То бизга Мусо қайтмагунича, унга (маъбудага) сиғинишдан сира тинмаймиз», - деган эдилар.\n\n92. (Мусо қайтиб келгач) деди: «Эй, Ҳорун, уларнинг адашганларини кўрганингда (тўхтатиб қолишдан) сени нима тўсди?!\n\n93. Менинг ортимдан нега бормадинг? Амримга итоатсизлик қилдингми?!»\n\n94. (Ҳорун) деди: «Эй, онамнинг ўғли, сен менинг сочимдан ҳам, соқолимдан ҳам тутмагин! Мен (ортингдан борсам) «Менинг сўзимни кутмай, Исроил авлодини бўлиб юборибсан» дейишингдан қўрқдим».\n\n95. (Сўнгра Мусо Сомирийга қараб): «Бу қилиғинг нимаси, эй, Сомирий?» - деди.\n\n96. У айтди: «Мен улар кўрмаган нарсани кўрдим. Бас, элчи (Жаброил)нинг изидан бир сиқим олиб, уни (бузоқнинг ҳайкалига) сочган эдим (ундан тирик бузоқ каби овоз чиқди). Нафсим ана шундай қилишни менга чиройли кўрсатди».\n\nИзоҳ: Унинг кўрган нарсаси - Жаброил фаришта Мусо (а. с.) олдига келганда, унинг миниб келган отининг туёғи теккан нарсаларга жон киргани эди.\n\n97. (Мусо) деди: «Бас, кет! Энди сен учун ҳаётда «(Менга) тегиш йўқ!» дейишгина қолур. Охиратда эса сен учун сира хилоф қилинмайдиган бир ваъда (азоб) бордир. Сен устидан жилмай сиғинаётган «илоҳинг» (ҳоли)ни кўриб қўй! Биз, албатта, уни ёндириб, сўнгра (кулини) денгизга сочиб юборурмиз».\n\nИзоҳ: Яъни якка мохов бўлиб қолурсан.\n\n98. Илоҳингиз Аллоҳдирки, ундан ўзга илоҳ йўқ, У барча нарсани ўз илми билан қамраб олгандир.\n\n99. (Эй, Муҳаммад,) Биз Сизга ўтиб кетган (авлод)лар хабарларини шу тарзда сўзлаб берурмиз. Шунингдек, (Биз) Сизга ўз даргоҳимиздан зикр (Қуръон) келтирдик.\n\n100. Ким ундан юз ўгирса, бас, албатта, у қиёмат кунида юк (гуноҳ)ни кўтарур.\n\n101. Улар у юк (ости)да мангу қолурлар. У (юк) қиёмат кунида улар учун жуда ёмон юк бўлур.\n\n102. (У) сур чалинадиган кундир. У кунда Биз жиноятчиларни кўзлари (қўрқувдан) кўк (нурсиз) бўлган ҳолларида йиғурмиз.\n\n103. Улар ўзаро шивирлашиб: «(Дунёда) ўн кунгина турдинглар» (дейдилар).\n\n104. Биз уларни айтадиган сўзларини яхши билурмиз. ўшанда уларнинг йўлга чечан (доно)лари: «Бир кунгина турдинглар»,- дейди(лар).\n\n105. (Эй, Муҳаммад,) улар сиздан тоғлар (қиёматда нима бўлиши) ҳақида сўрайдилар. Бас, айтинг: «Парвардигорим уларни (қум каби) сочиб юборур».\n\n106. Сўнг (ерни) теп-текис қилиб қўюр.\n\n107. Унда на эгрилик (пастлик) ва на баландликни кўрурсиз.\n\n108. У кунда (одамлар маҳшаргоҳга) чорловчи (фариштага) эгилмай - букилмай (сўзсиз) эргашурлар. Овозлар ҳам Раҳмонга буйин сунур, бас, фақат пичирлашнигина эшитурсиз.\n\n109. У кунда шафоат (оқлов) фақат Раҳмон изн берган ва сўзидан У рози бўлган кишидан бошқага фойда бермас.\n\n110. У уларнинг олдиларидаги (яъни, охиратдаги) ва ортларидаги (яъни, дунёдаги) бор нарсани билур. Улар эса Уни илм билан иҳота қила олмаслар.\n\n111. Юзлар (инсонлар) Тирик ва мангу Турувчи (Аллоҳ)га таъзим қилурлар. Зулмни (ширкни) кўтариб келган киши, албатта, ноумид бўлур.\n\n112. Кимки мўмин бўлган ҳолда эзгу ишларни қилса, бас, у зулмдан (қилмаган гуноҳларга жавоб беришдан), камайишдан, (савоби тўла берилмай қолишидан) ҳам хавф қилмас.\n\n113. Шунингдек, Биз уни арабча Қуръон қилиб туширдик ва унда қўрқинчли ваъдаларни баён қилдик. Шоядки улар (ширк ва куфрдан) сақлансалар ё (бу ваъдалар) улар учун эслатма пайдо қилса.\n\n114. Ҳаққоний Подшоҳ-Аллоҳ олий зотдир. (Эй, Муҳаммад,) Сизга (Қуръон) ваҳийси адосидан илгари қироат қилишга шошманг ва айтинг: «Эй, Раббим, менга илмни зиёда эт!»\n\n115. Биз илгари Одам билан (Жаннатдаги бир дарахтга яқинлашмаслиги ҳақида) аҳдлашган эдик, у (аҳдни) унутди ва Биз унда азм (қатъият)ни кўрмадик.\n\nИзоҳ: Тақиқланган дарахт - узум ё анжир, ёки олма, ёхуд бугдой экани ҳақида ривоятлар бор.\n\n116. Эсланг, Биз фаришталарга: «Одамга сажда қилинглар», дейишимиз билан сажда қилдилар, фақат иблис бош тортди.\n\n117. Бас, айтдик: «Эй, Одам, албатта, бу (иблис) сенга ҳам, хотинингга ҳам душмандир. Бас, у икковингизни жаннатдан зинҳор чиқармасинки, бахтсиз бўлиб қолурсан.\n\n118. Шубҳасиз, сен у жойда (жаннатда) оч ва яланғоч қолмайсан.\n\n119. Ва у жойда ташна ҳам бўлмайсан, иссиқда ҳам қолмайсан».\n\n120. Сўнг шайтон унга васваса қилиб: «Эй, Одам, мен сенга абадият дарахти ва чиримас (йўқ бўлмас) мулкка бошлаб борайми?» - деди.\n\n121. Бас, (Одам билан Ҳавво) ундан ейишлари билан авратлари очилиб қолди ва ўзларини жаннат япроқлари билан тўса бошладилар. Одам Парвардигорига осий бўлиб, янглишди.\n\n122. Сўнгра Парвардигори уни поклаб, тавбасини қабул этди ва ҳидоят қилди.\n\n123. (Аллоҳ) айтди: «Ундан (яъни, жаннатдан) ҳар иккингиз тушингиз. Баъзингиз (зурриётингиз) баъзига душмандир. Бас, сизларга Мен (тараф)дан ҳидоят келганида ким Менинг ҳидоятимга эргашса, йўлдан озмас ва бахтсиз бўлмас.\n\n124. Ким Менинг эслатмамдан юз ўгирса, бас, албатта, унинг учун танг (бахтсиз) турмуш бўлур ва\n\nБиз уни қиёмат кунида кўр ҳолда тирилтирурмиз».\n\n125. У: «Раббим! Нега мени кўр ҳолда тирилтирдинг, ахир (олдин) кўрувчи эдим-ку?!» - дейди.\n\n126. (Аллоҳ) айтур: «Шундай. (Лекин) сенга Бизнинг оятларимиз келганида, уларни унутдинг. Бугун сен ҳам ана шундай «унутилурсан».\n\n127. Ҳаддан ошган ва Парвардигорининг оятларига имон келтирмаганларни мана шундай жазолармиз. Охират азоби эса, шубҳасиз, қаттиқроқ ва боқийроқдир.\n\n128. Биз улардан илгари ҳам уларнинг масканларида (яшаб) юрган қанча авлодларни (куфрлари сабабли) ҳалок қилганимиз уларни тўғри йўлга солмадими?! Албатта, бунда ақл эгалари учун аломатлар бордир.\n\n129. Агар Раббингиз (томони)дан (мукофот ва жазолар қиёматда бўлиши хусусида) Сўз ва белгиланган муддат бўлмаганида эди, албатта, (уларга дарҳол азоб берилиши) лозим эди.\n\n130. Бас, (эй, Муҳаммад,) улар айтаётган сўзларга сабр қилинг ва қуёш чиқишидан илгари ва ботишидан аввал Раббингизга ҳамд билан (Унга) тасбеҳ айтинг (намоз ўқинг)! Кеча(нинг боши ва охирги) вақтларида ҳамда кундуз(нинг аввалги ва охирги) тарафларида ҳам тасбеҳ айтинг (намоз ўқинг), шояд розиликка эришсангиз.\n\nИзоҳ: Бу оятда ҳам беш вақт фарз намозларининг вақтлари кўрсатилган.\n\n131. Сиз (кофирлардан айрим) тоифаларни синашимиз учун баҳраманд қилган дунё ҳаёти гўзалликларидан иборат нарсаларга кўзларингизни термултирманг! Раббингизнинг ризқи яхшироқ ва боқийроқдир.\n\n132. Аҳлингизни намоз (ўқиш)га буюринг ва (ўзингиз ҳам) унга (намозга) бардошли бўлинг! Биз Сиздан ризқ сўрамаймиз, (аксинча), Биз сизга ризқ берурмиз. Оқибат тақво (аҳли) учундир.\n\n133. (Мушриклар: «Муҳаммад) Парвардигори томонидан бизларга бирор ҳужжат келтирса эди», - дейдилар. Ахир, уларга илгариги саҳифалардаги (илоҳий китоблардаги) ҳужжат (Қуръон) келмадими?!\n\n134. Агар Биз уларни ундан (Муҳаммад ёки Қуръондан) илгари бирор азоб билан ҳалок қилганимизда, улар, албатта: «Парвардигоро, бизларга бирор пайғамбар юборганингда эди, бизлар хор-зор ва шарманда бўлмай Сенинг оятларингга эргашар эдик», - деган бўлур эдилар.\n\n135. (Эй, Муҳаммад,) айтинг: «Барча(миз) кутувчидир(миз). Бас, кутаверинглар! Яқинда кимлар Тўғри йўл эгалари ва ким ҳидоят топган эканини билурсизлар»."
  },
  {
    "name": "Анбиё сураси",
    "text": "АНБИЁ СУРАСИ\n\nАнбиё - пайғамбарлар. Сурада Аллоҳнинг якка-ягоналигига ақлий далиллар, Еру осмонлар, барча мавжудотлар Аллоҳнинг ҳикмати ва қудрати билан яратилганлиги ва бошқа ақида ва ибодатга доир оятлар баён этилади. Суранинг номига монанд, унда Иброҳим, Ишоқ, Яъқуб, Лут, Нуҳ, Довуд, Сулаймон, Айюб, Исмоил, Идрис, ЗулКифл, Зун-нун (Юнус), Закариё ва Исо (а. с.)лар тўғрисида ҳам маълумотлар берилган.\n\nМеҳрибон ва раҳмли Аллоҳ номи билан (бошлайман).\n\n1. Одамларга ҳисоботлари (қиёмат куни) яқинлашиб қолди. Улар ҳануз ғафлатда, (имон ва амалдан) юз ўгирувчидирлар.\n\n2. Уларга Парвардигорлари (томони)дан бирор янги эслатма (оят) келса, албатта, уни ўйнаб (масхаралаб) туриб тинглайдилар.\n\n3. Диллари эса ғофилдир. Золим (кофир)лар: «Бу (Муҳаммад) ўзларингизга ўхшаган бир одам-ку! Кўриб туриб, сеҳрга (алданиш учун) келаверасизларми?!» - (деб) ўзаро шивирлашдилар.\n\n4. (Шунда Муҳаммад) айтди: «Раббим осмону заминдаги (ҳар бир) сўзни билур. У эшитувчи ва билувчидир».\n\n5. «Балки, - дедилар улар. - (Муҳаммад ваҳий деб даъво қилаётган сўзлар) - алғов-далғов тушлардир, балки уни ўзи тўқиб олгандир, балки у шоирдир. Бас, у ҳам илгари юборилган пайғамбарлар каби бирор мўъжиза келтирсин!»\n\n6. Улардан олдин, Биз ҳалок қилган бирор шаҳар (аҳолиси) имон келтирган эмас, бас, улар имон келтирармидилар?!\n\n7. (Эй, Муҳаммад,) Биз Сиздан илгари ҳам фақат эркакларни ўзимиз ваҳий қилган ҳолда (пайғамбар этиб) юборганмиз. Бас, (эй, Макка аҳли,) агар билмайдиган бўлсангизлар, (Таврот, Инжилни биладиган) зикр аҳлидан сўранглар!\n\n8. Биз у (пайғамбар)ларни таом емайдиган бир жасад қилган эмасмиз ва улар мангу ҳаёт кечирувчи ҳам эмас эдилар.\n\n9. Сўнгра (берган) ваъдамизга вафо қилиб, у (пайғамбар)ларга ўзимиз хоҳлаган имонли кишилар билан бирга нажот берганмиз ва ҳаддан ошувчиларни эса ҳалок қилганмиз.\n\n10. Дарҳақиқат, сизларга Китоб (Қуръон) нозил қилдик. Унда сизларнинг зикрингиз бордир. (Буни) англамайсизларми?!\n\n11. Қанчалаб золим қишлоқ (аҳли)ни ҳалок қилдик ва уларнинг ортидан бошқа қавмларни пайдо қилдик.\n\n12. Бас, қачонки, улар азобимиз (келиши)ни сезиб қолишгач, бирданига у жойдан қочиб қолурлар.\n\n13. (Шу пайт фаришталар): «Қочманглар, маишатга ботган жойларингизга, ўз масканларингизга қайтинглар, балким сўроқ қилинурсизлар», (деганларида):\n\n14. (Улар ўзаро): «Эй, ҳолимизга вой! Дарҳақиқат, бизлар золим эканмиз», - дедилар.\n\n15. Бас, то Биз уларни (гиёҳ каби) ўрилган, (олов каби) ўчган (ўлган) ҳолга келтиргунимизча шу (ҳол) уларнинг даъво (дод-вой)лари сифатида давом этди.\n\n16. Биз осмон ва Ерни ҳамда уларнинг орасидаги нарсаларни ўйнаб (беҳуда) яратганимиз йўқ.\n\n17. Бордию, ўйин-кулги қилишни (хотин ва фарзанд орттиришни) истасак, агар (шундай) қилувчи бўлганимизда ҳам уни ўз ҳузуримиздан (яъни, фаришталардан ёки жаннат ҳурларидан) қилган бўлур эдик.\n\n18. Йўқ, (Биз) Ҳақ (Қуръон)ни ботил (жаҳолат)нинг устига ташлаймиз, бас, уни эзиб юборгач, бехос (ботил) йўқ бўлур. Сизларга эса (эй, мушриклар, Аллоҳнинг бундай) сифатлаганингиз сабабли ҳолингизга вой!\n\n19. Осмонлар ва Ердаги борлиқ Уникидир. Унинг ҳузуридаги зотлар (фаришталар) Унинг ибодатидан орланмайдилар ҳам, чарчамайдилар ҳам.\n\n20. Улар туну кун сусткашлик қилмасдан (Аллоҳга) тасбеҳ айтадилар.\n\n21. Ёки улар (мушриклар) ердан (тош, ёғочлардан ўликларни) тирилтира оладиган «илоҳларни» ўзлаштирдиларми?!\n\n22. Агар иккиси (Ер ва осмон)да Аллоҳдан ўзга илоҳлар бўлганида, ҳар иккиси бузилиб кетган бўлур эди. Бас, Арш эгаси бўлмиш Аллоҳ улар сифатлаётган (шериклардан) покдир.\n\n23. У ўзи қиладиган бирор нарса ҳақида жавобгар эмас, балки улар (бандалар) жавобгардирлар.\n\n24. Ёки Уни қўйиб (бошқа) «илоҳ»ларни ўзлаштирдиларми?! (Эй, Муҳаммад,) айтинг: «Ҳужжатингизни келтирингиз! Мана шу мен билан бирга бўлган (мўминларнинг) эслатмаси (Қуръон) ва мендан аввалгиларнинг эслатмалари (Таврот, Инжил). Йўқ, уларнинг аксарияти Ҳақиқатни билмай туриб, (Ундан) юз ўгирувчилардир».\n\n25. (Эй, Муҳаммад,) Сиздан илгари Биз юборган ҳар бир пайғамбарга ҳам: «Мендан ўзга илоҳ йўқ, бас, Менга ибодат қилинглар», - деб ваҳий юборгандирмиз.\n\n26. Улар (яъни мушриклар): «Раҳмоннинг (фаришталардан) боласи бор», - дейдилар. У эса бундан мутлақо покдир! Йўқ, (фаришталар) азизу мукаррам бандалардир.\n\n27. (Фаришталар) Ундан илгари бирор сўз айтмайдилар. Улар (Аллоҳнинг) амри билангина иш қилурлар.\n\n28. (У) уларнинг олдиларидаги (қиладиган) ва орқаларидаги (қилиб ўтган) ишларини билур. Улар фақат (Аллоҳ) рози бўлган кишиларнигина шафоат қилурлар. Уларнинг (ўзлари) Ундан хавфсираб қўрқиб турурлар.\n\n29. Улардан қайси бири: «Мен ҳам (Аллоҳдан) ўзга бир илоҳман», деса, бас, Биз ўшани жаҳаннам билан жазолаймиз. Барча золимларни ана шундай жазолаймиз.\n\n30. Кофир бўлганлар осмонлар ҳам, Ер ҳам (аввалда) яхлит бўлганини, бас, Биз уларни ёриб юборганимизни ва барча тирик мавжудотни сувдан (пайдо) қилганимизни кўрмадиларми?! Энди ҳам имон келтирмайдиларми?!\n\n31. Ер уларни (одамларни) тебратмасин учун унда тоғларни (пайдо) қилдик ва йўл топиб юришлари учун унда кенг дара ва йўлларни пайдо қилдик.\n\n32. Осмонни сақланиб турувчи том қилиб қўйдик. Улар (мушриклар) эса уларнинг аломатларидан юз ўгирувчидирлар.\n\n33. У кеча ва кундузни, қуёш ва ойни яратган зотдир. (Бу иккисининг) ҳар бири фалакда сузиб юрар.\n\n34. (Эй, Муҳаммад,) Биз сиздан аввал бирор одамзотга мангу ҳаёт берган эмасмиз, Сиз ўладигану, улар мангу қолувчиларми?!\n\n35. Ҳар бир жон ўлимни тотувчидир. Биз сизларни ёмонлик билан ҳам, яхшилик билан ҳам синаб, имтиҳон қилурмиз. (Кейин) фақат бизгагина қайтарилурсизлар.\n\n36. (Эй, Муҳаммад,) қачон кофир бўлганлар Сизни кўрсалар, фақат (бир-бирларига Сизни кўрсатишиб): «Илоҳларингизни айблайдиган кимса мана шуми?» - (дейишиб) масхара қиладилар. Ҳолбуки, уларнинг ўзлари Раҳмоннинг зикри (Қуръон)ни инкор этувчилардир.\n\n37. (Ҳақиқатан) инсон шошқалоқ қилиб яратилгандир. Яқинда Мен сизларга ўз аломатларимни кўрсатурман. Бас, Мени шошилтирмангиз!\n\n38. Улар: «Агар ростгўй бўлсангиз (айтинглар-чи), мана шу ваъда қачон бўлади?» - дерлар.\n\n39. Агар кофир бўлганлар на олдиларидан ва на ортларидан оловни тўса олмай қолишадиган, уларга ёрдам берилмайдиган вақтни (қиёмат куни шиддатини) билсалар эди, (бу сўзларни айтмаган бўлур эдилар).\n\n40. Йўқ, (қиёмат) тўсатдан келиб, уларни ҳайрону лол қилиб қўяр, бас, уни қайтаришга кучлари етмас, уларга (тавба учун) муҳлат ҳам берилмас.\n\n41. (Эй, Муҳаммад,) аниқки, Сиздан аввалги пайғамбарлар ҳам масхара қилинган. Бас, уларнинг устидан кулган кимсаларни ўзлари масхара қилган нарсалари (Аллоҳнинг азоби) қамраб олгандир.\n\n42. Айтинг: «Кечасию кундузи сизларни Раҳмон (азоби)дан ким сақлай олур?!» Йўқ, улар Парвардигорлари зикридан юз ўгирувчилардир.\n\n43. Ёки уларда Биздан ўзга ҳимоя қиладиган «илоҳлар» борми?! Улар ўзларига ёрдам қилишга ҳам қодир эмаслар ва улар Биз (томон)дан ҳам ҳимоя қилинмаслар.\n\n44. Йўқ, Биз уларни (кофирларни) ва ота-боболарини (дунё матоларидан шундай) фойдалантирдикки, ҳатто уларга умр узун кўринди. Ахир, улар Биз ерни атрофидан камайтириб келаётганимизни (куфр дунёси қисқариб бораётганини) кўрмайдиларми?! Бас, улар ғолибмилар?!\n\n45. Айтинг: «Мен сизларни фақат ваҳий билан огоҳлантирурман. (Лекин) «карлар» огоҳлантирилаётган вақтларида даъватни эшитмайдилар».\n\n46. Қасамки, агар уларга Раббингизнинг азобидан андак етса, албатта, улар: «Ҳолимизга вой! Дарҳақиқат, бизлар (ўзимизга) золим эканмиз», - деб қолурлар.\n\n47. Биз қиёмат куни учун адолатли тарозилар қўюрмиз, бас, бирор жонга заррача зулм қилинмас. Агар хантал (ўсимлиги) уруғидек (яхши ёки ёмон амали) бўлса ҳам, ўшани келтирурмиз! Биз ўзимиз етарли ҳисоб-китоб қилувчидирмиз.\n\n48. Дарҳақиқат, Биз Мусо ва Ҳорунга Фурқон (Таврот), зиё ва тақводор кишилар учун эслатма ато этдик.\n\n49. Улар Парвардигорларидан ғойибона қўрқурлар ва қиёматдан ҳам улар хавфда турувчилардир.\n\n50. Бу (Қуръон) Биз нозил қилган муборак эслатмадир. Ҳали сизлар уни инкор қилувчимисизлар?!\n\n51. Дарҳақиқат, Биз (Мусодан) илгари Иброҳимга тўғри йўлни ато этдик. Биз уни билувчимиз.\n\n52. Ўшанда (Иброҳим) отаси ва қавмига: «Сизлар доимо сиғинадиган бу ҳайкаллар нимадир?!» - деди.\n\n53. (Улар) айтдилар: «Бизлар ота-боболаримизни уларга сиғинган ҳолда топганмиз».\n\n54. (У) деди: «Дарҳақиқат, сизлар ҳам, ота-боболарингиз ҳам очиқ залолатда экансизлар».\n\n55. (Улар) айтдилар: «Бизга ҳақ нарсани келтирдингми ёки сен ўйин қилувчиларданмисан?»\n\n56. (У) деди: «Йўқ! Сизларнинг Раббингиз (бутлар эмас, балки) осмонлар ва Ернинг Парвардигорики, уларни ўзи яратгандир. Мен бунга гувоҳлик берувчилардандирман.\n\n57. Аллоҳ номига қасамки, сизлар ўгирилиб (байрамга) кетганларингиздан кейин бутларингизга макр (ҳужум) қилурман».\n\n58. Бас, у (бутларни) парчалаб ташлади. Фақат, «(мушриклар бутларнинг) каттасига қайтсинлар» (деб) ўшанигина (қолдирди).\n\n59. Улар (қайтиб келиб): «Бизнинг илоҳларимизни ким бундай қилди? (Ким бўлса ҳам) у золимлардан экан», - дедилар.\n\n60. Улар (айримлари) айтишди: «Уларни гапириб (айблаб) юрадиган Иброҳим деган бир йигитни эшитгандик».\n\n61. (Шунда уларнинг катталари): «Уни одамлар олдига келтирингиз, шояд улар гувоҳ бўлишса», - дейишди.\n\n62. (Уни келтиришгач): «Илоҳларимизни сен шундай қилдингми, эй, Иброҳим?» - деб (сўрашди).\n\n63. (Иброҳим) айтди: «Йўқ, бу ишни уларнинг каттаси - мана бу (ҳайкал) қилди. Бас, улардан сўранглар, агар гапира олсалар».\n\n64. Бас, (мушриклар) ўзларига (ҳушларига) келиб (бир-бирларига): «Сизлар ўзингиз золимларсиз», - дедилар.\n\n65. Сўнгра, яна бошлари айланиб: «Сен уларнинг гапирмасликларини яхши билардингку?!» - дейишди.\n\n66. (Иброҳим) айтди: «Ахир, Аллоҳни қўйиб, сизларга бирор фойда ҳам, зиён ҳам етказа олмайдиган нарсаларга сиғинасизларми?!\n\n67. Сизларга ҳам, Аллоҳни қўйиб сиғинаётган бутларингизга ҳам туф-е! Ахир, ақл юргизмайсизларми?!»\n\n68. (Намруд бошчилигидаги мушриклар) дедилар: «Уни ёқиб юборинглар! Агар қилувчи бўлсаларинг (шу иш билан) илоҳларингизга ёрдам қилинглар!»\n\nИзоҳ: Мушриклар катта олов ёқиб, Иброҳим (а. с.)нинг қўл-оёқларини боғлаб, бир манжаниққа (тош отиш қуроли) солиб оловга отдилар.\n\n69. Биз айтдик: «Эй, олов, Иброҳим учун салқин ва омонлик бўл!»\n\n70. Улар (Иброҳимга) макр қилмоқчи бўлдилар. Биз эса уларнинг ўзларини кўпроқ зиён кўрувчи қилиб қўйдик.\n\n71. Унга ҳамда Лутга нажот бериб, (уларни) Биз барча оламлар учун муборак қилган ер (Шом)га (юбордик).\n\n72. Биз (Иброҳимга) Ишоқни ҳадя этдик ва Яъқубни ҳам (набира қилиб) қўшиб бердик ҳамда барчаларини солиҳ кишилар қилдик.\n\n73. Яна уларни Бизнинг амримиз билан (одамларни) ҳидоят этадиган пешволар қилдик ва уларга яхши амаллар қилишни, намозни тўла адо этишни ва закот беришни ваҳий қилдик. Улар Бизгагина ибодат қилувчи бўлдилар.\n\n74. Лутга эса ҳикмат ва илм ато этдик ва уни ифлос ишлар қилувчи қишлоқ (аҳли)дан қутқардик. Дарҳақиқат, улар ёмон, бузуқ қавм эдилар.\n\n75. Уни (Лутни) ўз раҳматимизга дохил қилдик. Ҳақиқатан, у солиҳлардандир.\n\n76. Нуҳни (эсланг), у илгари нидо қилганида, Биз уни (нидосини) мустажоб қилиб, ўзини ва аҳлини буюк ғамдан қутқардик.\n\nИзоҳ: Буюк ғам - тўфон балоси.\n\n77. Унга оятларимизни ёлғонга чиқарган қавм устидан ғалаба ато этдик. Дарҳақиқат, улар ёмон қавм эдилар. Бас, уларни барчасини ғарқ қилиб юбордик.\n\n78. Довуд ва Сулаймоннинг экинзор хусусида ҳукм қилган кезларини (эсланг). Ўшанда унга қавмининг қўйлари (тунда) кирган (ва уни пайҳон қилган) эди. Биз уларнинг (чиқарган) ҳукмига шоҳид эдик.\n\n79. Бас, Биз уни Сулаймонга англатдик. Биз ҳар иккисига ҳикмат (пайғамбарлик) ва илм ато этдик. Тоғлар ва қушларни Довуд билан бирга тасбеҳ айтадиган қилиб бўйин сундириб қўйдик. Биз шундай қила олувчидирмиз.\n\nИзоҳ: Ривоят. Довуд билан Сулаймон (а. с.)лар ҳузурига икки даъвогар келиб, улардан бирининг қўйлари иккинчисининг экинзорига кириб, пайҳон қилиб кетганини айтиб, фатво сўрайдилар. Довуд (а. с.) қўйлар экинзор эгасига бериб юборилсин, дейдилар. Шунда Сулаймон (а. с.) бу ҳукмга эътироз билдириб, қўйларни экинзор эгасига, ерни эса қўйларнинг эгасига бериб, экинзорни аввалги ҳолига келтиргандан кейин қўйларни қайтариб беришга, бу вақтгача туғилган қўзилар эса экинзор эгасида қолдирилишини таклиф этадилар. Довуд (а. с.) бу ҳукмга рози бўладилар.\n\n80. Унга (Довудга) сизларга зиён етишдан сақлайдиган совут ясаш санъатини таълим бердик. Бас, сизлар шукр қилувчимисизлар?!\n\n81. Сулаймонга эса бўронли шамолни (бўйин сундириб), унинг амри билан Биз муборак қилган замин (Шом) сари эсадиган (қилиб қўйдик). Биз барча нарсани билувчидирмиз.\n\n82. Яна шайтон (жин)лардан у (Сулаймон) учун ғаввослик қиладиган ва бундан бошқа ишларни ҳам адо этадиганларини (яратдик). Яна Биз уларни қўриқлаб турувчи бўлдик.\n\n83. Айюбнинг эса Парвардигорига нидо қилиб: «(Парвардигорим,) менга мусибат етишди. Ўзинг раҳмлиларнинг раҳмлироғидирсан», - деб илтижо қилган пайтини (эсланг).\n\n84. Бас, Биз уни (дуосини) мустажоб қилиб, ундаги заҳматни кетказдик ҳамда ўз ҳузуримиздан меҳрибонлик кўрсатиб, барча ибодат қилувчиларга эслатма бўлсин, деб (Айюбга) оиласини ва улар билан қўшиб, яна уларнинг баробарида аҳлу авлод ато этдик.\n\nИзоҳ: Айюб пайғамбар қадимдан сабр-тоқат бобида машҳури жаҳон бўлиб, у зарбул-масалга айланиб кетган. Зеро, у шайтоннинг ҳасадига жавобан Аллоҳнинг юборган барча мусибат ва дардларига сабр қилган, шикоят қилмаган. Бу ишларнинг ажрини ёруғ дунёда қисман олишга муяссар бўлганлар.\n\n85. Исмоил, Идрис ва Зул-кифлни (эсланг). Барчалари сабр қилувчилардандир.\n\n86. Биз уларни ўз раҳматимизга дохил қилдик. Дарҳақиқат, улар солиҳ зотлардандир.\n\n87. Зуннун (Юнус)нинг (ўз қавмидан) ғазабланган ҳолда (қишлоғидан чиқиб) кетиб, Бизни унга қарши чиқа олмайди, деб ўйлаган пайтини, сўнг (Биз уни балиқ қорнига ташлаганимиздан кейин) қоронғу зулматлар ичра: «Сендан ўзга илоҳ йўқдир. Сен (барча) нуқсонлардан покдирсан. Дарҳақиқат, мен (ўзимга) зулм қилувчилардан бўлдим», - деб нидо қилган (пайтини эсланг)!\n\n88. Бас, Биз унинг (дуосини) мустажоб қилдик ва уни ғамдан қутқардик. Биз мўминларга мана шундай нажот берурмиз.\n\n89. Закариёнинг: «Эй, Раббим, мени ёлғиз ташлаб қўйма (меросхўр фарзанд ато эт), ўзинг ворисларнинг яхшироғидирсан», - деб нидо қилган пайтини (эсланг).\n\n90. Бас, Биз уни (дуосини) мустажоб қилдик ва унга Яҳёни ато этдик ҳамда жуфти (ҳалоли)ни ўнглаб (туғадиган қилиб) қўйдик. Дарҳақиқат, улар (мазкур пайғамбарлар) яхши ишларни қилишга шошар ва Бизга рағбат ва қўрқув билан дуо қилар эдилар ҳамда Бизга итоат этувчи эдилар.\n\n91. Яна ўз номусини сақлаган аёлни (Марямни эсланг). Бас, руҳимиздан унга пуфладик (у Исога ҳомиладор бўлди) ва уни ҳамда ўғлини оламлар учун аломат қилдик.\n\n92. (Эй, инсонлар,) сизларни ушбу динингиз (аслида) бир дин (яъни, Ислом)дир. Мен эса (барчаларингизнинг) Раббингиздирман. Бас, Менга ибодат қилингизлар!\n\n93. (Одамлар) эса ишларини (динларини) ўзаро бўлиб олдилар. Барча(лари) Биз сари қайтувчидирлар.\n\n94. Бас, ким мўминлик ҳолида солиҳ (амал)лардан қилса, унинг саъй-ҳаракати зое кетмас. Биз, албатта, уни ёзиб қўювчидирмиз.\n\n95. Биз ҳалок қилган қишлоқ (аҳли) қайта (ҳаётга) келмаслиги мумкин эмасдир.\n\n96. То Яъжуж ва Маъжуж (тўғони) очилиб, улар ҳар бир тепаликдан оқиб келадиган,\n\n97. ҳаққоний ваъда (қиёмат) яқин бўладиган вақтда бехос кофир бўлганларнинг кўзлари қотиб: «Эй, ҳолимизга вой, бизлар бундан ғафлатда эканмиз. (Йўқ), балки бизлар золим эканмиз» (дейдилар).\n\n98. (Эй, мушриклар,) сизлар ва Аллоҳни қўйиб сиғинаётган (бут)ларингиз ҳам жаҳаннам ўтинларидир. Сизлар Унга тушувчидирсизлар!\n\n99. Агар ўша (маъбуда)лар (чиндан ҳам) шоҳлар бўлганида, (жаҳаннамга) тушмаган бўлур эдилар.\n\nБарчалари у ерда мангу қолувчидирлар.\n\n100. Улар учун у жойда (фақат) дод-фарёд қилишгина бордир. Улар у ерда (ҳеч нарсани) эшитмаслар.\n\n101. Албатта, Биз (томон)дан собиқан гўзал (мартаба) берилган зотлар - айнан ўшалар (жаҳаннамдан) узоқ қилинганлардир.\n\n102. Улар унинг (оловнинг) шарпасини ҳам эшитмаслар. Улар ўзлари истаган неъматларда мангудирлар.\n\n103. Уларни Буюк даҳшат (қиёмат) ғамгин қилмас. Уларни фаришталар: «Мана шу сизларга ваъда қилинган кундир», - деб кутиб олурлар.\n\n104. У кунда Биз осмонни худди мактуб ёзилган саҳифани ўраган каби ўраб, биринчи марта қандай яратган бўлсак, (ўша ҳолга) қайтарурмиз. (Бу) Бизнинг зиммамиздаги ваъдадир. Албатта, Биз (шундай) қилувчидирмиз.\n\n105. Биз Зикрдан сўнг Забурда: «Албатта, (жаннатдек) ерга фақат Менинг солиҳ бандаларим ворис бўлурлар», - деб ёзиб қўйгандирмиз.\n\nИзоҳ: Бу ердаги «Зикр» сўзидан мурод Таврот китоби ёки Лавҳи маҳфуздир.\n\n106. Албатта, бунда ибодат қилувчилар қавми учун етарли нарса бордир.\n\n107. (Эй, Муҳаммад,) Биз Сизни (бутун) оламларга айни раҳмат қилиб юборганмиз.\n\nИзоҳ: Оятдаги раҳмат жуда кенг маънони англатади. Уларни билиш учун Муҳаммад (а. с.)нинг келишлари, шариатларининг бағрикенглиги, ҳатто куфр ва ширк аҳлига ҳам зулмни раво кўрмаслиги, меҳр оқибат, эзгулик каби фазилатлар манбаи бўлганликларини келтириш мумкин.\n\n108. Айтинг: «Менга илоҳингиз ягона Илоҳ экани ваҳий қилинур. Бас, (энди) мусулмонмисизлар?»\n\n109. Бас, агар юз ўгирсалар, айтинг: «Мен сизларга (ваҳийни) баробар эшиттирдим. Сизларга ваъда қилинган (қиёмат азоби) яқин ё йироқлигини эса билмасман.\n\n110. Албатта, У сўзнинг ошкорасини ҳам билур, сизлар яширадиган (сўзлар)ни ҳам билур.\n\n111. Билмайман, эҳтимол бу (жазонинг кечиктирилиши) сизлар учун бир синов ва бир оз вақтгача (ўлгунингизгача) фойдаланишдир».\n\n112. (Муҳаммад) айтди: «Эй, Раббим! ўзинг ҳаққоний ҳукм қилгин! Раббимиз меҳрибондир ва сизларнинг (ноўрин) сифатлашларингизга қарши Ундан мадад сўралувчидир»."
  },
  {
    "name": "Хаж сураси",
    "text": "ҲАЖ СУРАСИ\n\nСурада Ҳаж ибодати, Каъба тарихи ҳақида оятлар борлиги учун унга ҳаж сураси деб ном берилган. Сурада охират, қиёмат воқеалари, маҳшаргоҳдаги ҳолатлар, имон, эътиқод, илоҳий ўгитлар кенг ёритилган.\n\nМеҳрибон ва раҳмли Аллоҳ номи билан (бошлайман).\n\n1. Эй, инсонлар! Раббингиздан қўрқингиз! Зеро, қиёмат зилзиласи улкан (даҳшатли) нарсадир.\n\n2. Уни кўрадиган кунингизда ҳар бир эмизувчи (она) эмизиб турган (боласи)ни унутар ва ҳар бир ҳомиладор ўз ҳомиласини ташлар ҳамда одамларни «маст» ҳолда кўрасиз, ҳолбуки, улар маст эмаслар, лекин Аллоҳнинг азоби қаттиқдир.\n\n3. Одамлар орасида ўзи билмаган ҳолда Аллоҳ хусусида мунозара қиладиган ва ҳар қандай итоатсиз шайтонга эргашиб кетадиган кимсалар ҳам бордир.\n\n4. Уни дўст тутган кимсани, албатта, йўлдан оздириш ва дўзах азобига йўллаш унинг зиммасига ёзиб қўйилгандир.\n\n5. Эй, инсонлар! Агар сизлар қайта тирилишдан шубҳада бўлсангизлар, (қаранглар), Биз сизларга (Аллоҳнинг қудратини) баён қилиш учун сизларни (отангиз Одамни) тупроқдан, сўнгра (Одам наслини) манийдан, сўнгра лахта қондан, сўнгра (шаклланиб) битган ва битмаган парча гўштдан яратдик. Биз (сизларни) хоҳлаганимизча - муайян муддатгача бачадонларда қолдириб, сўнгра чақалоқ ҳолингизда (дунёга) чиқарурмиз, сўнгра вояга етгунларингизгача (тарбия қилурмиз). Сизлардан (гўдаклик ва ёшликда) вафот этадиганлар ҳам бўлур, яна сизлардан билимларни билганидан сўнг ҳеч нарсани билмай қолиши учун энг тубан умрга (ўта кексаликка) қайтариладиганлар ҳам бўлур. Ерни қўриқ ҳолда кўрурсиз. Бас, қачонки, Биз унинг устидан (ёмғир) ёғдирсак, у ҳаракатга келиб кўпчир ва турли гўзал (наботот) жуфтларини ундирур.\n\n6. Бу Аллоҳ Ҳақ экани ва Унинг ўзи ўликларни тирилтириши ҳамда У ҳамма нарсага қодир эканидандир.\n\n7. Яна аниқки, қиёмат шаксиз келувчидир ва албатта, Аллоҳ қабрдагиларни тирилтирур.\n\n8. Одамлар орасида Аллоҳ ҳақида мунозара қиладию, лекин ўзи илмсиз, ҳидоят топмаган, бирор нурли Китоби йўқ,\n\n9. (тўғри йўлдан) бўйин товлаб, (ўзгаларни ҳам) Аллоҳ йўлидан оздириш мақсадида юрадиганлар ҳам бордир. Унинг учун бу дунёда расволик бўлур, қиёмат кунида эса унга ёнғин азобини тотдирурмиз.\n\n10. (Унга дермиз): «Бу (азоб) ўз қўлларинг (билан) қилган гуноҳинг сабаблидир. Зеро, Аллоҳ сира бандаларига зулм қилувчи эмасдир».\n\n11. Одамлар орасида Аллоҳга бир и:қлама (тил учида) ибодат қиладиган кимсалар ҳам бордир: бордию унга яхшилик етса, ўша сабабли хотиржам бўлур, агар бирор бахтсизлик етса, (диндан) юз ўгириб кетур. (У) дунёю охиратда зиён кўрур. Бу эса аниқ зиёндир!\n\n12. У, Аллоҳни қўйиб, ўзига зарар ҳам, фойда ҳам бера олмайдиган нарсаларга илтижо қилур. Бу қаттиқ адашишнинг ўзидир!\n\n13. У, зарари фойдасидан яқинроқ бўлган «кимса»ларга илтижо қилур. Улар нақадар ёмон «хожа» ва нақадар ёмон «ошно»дир!\n\n14. Албатта, Аллоҳ имон келтирган ва эзгу ишларни қилган зотларни остидан анҳорлар оқиб турадиган жаннатларга дохил қилур. Албатта, Аллоҳ хоҳлаган (иш)ини қилур.\n\n15. Кимда-ким: «Аллоҳ унга (Пайғамбарига) дунё ва охиратда сира ёрдам қилмас», - деб гумон қилса, бир арқон билан шифтга осилиб, (ўзини) бўғсин, сўнг қарасин, (бу) макри ғазабини кетказармикан.\n\nИзоҳ: Яъни Аллоҳнинг Ўз пайғамбарига кўрсатаётган ёрдамини кўриб, ич-ичидан куйиш ўрнига, яхшиси ҳасадгўй кишилар ўзларини дорга осиб қўяқолсинлар.\n\n16. Биз уни (Қуръонни) мана шундай баён этувчи оятлар шаклида нозил қилдик. Аллоҳ ўзи истаган кишиларни ҳидоят қилур.\n\n17. Дарҳақиқат, имон келтирганлар, яҳудий бўлганлар, собиийлар (фаришталарга сиғинувчилар), насронийлар, мажусийлар (оташпарастлар) ва мушрик бўлганлар - аниқки, Аллоҳ қиёмат кунида уларнинг ўртасини ажрим қилур. Албатта, Аллоҳ барча нарсага шоҳиддир.\n\n18. (Эй, Муҳаммад,) осмонлардаги ва Ердаги бор жонзот, қуёш, ой, юлдузлар, тоғлар, дарахтлар ва (барча) жониворлар ҳамда кўп инсонларнинг (ёлғиз) Аллоҳга сажда қилишини кўрмадингизми? Кўп (одам)ларга эса (кофир бўлганлари сабабли) азоб ҳақ бўлгандир. Кимни Аллоҳ хор қилса, бас, уни азиз қилувчи йўқдир. Албатта, Аллоҳ ўзи хоҳлаган нарсани қилур!\n\n(Сажда ояти)\n\n19. Мана шу икки рақиб (мўминлар билан кофирлар) Парвардигорлари(нинг дини) хусусида талашдилар. Бас, кофир бўлганлар учун оловдан кийимлар бичилиб, бошларидан қайноқ сув қуюлур.\n\n20. У (сув) билан уларнинг қоринларидаги нарсалар ҳам, терилари ҳам эритиб юборилур.\n\n21. Улар учун темир гурзилар бордир.\n\n22. Ҳар гал улар (дўзах) ғамидан (қочиб) чиқмоқчи бўлсалар, (гурзилар билан урилиб) яна унга қайтарилурлар ва (уларга): «Ёнғин азобини тотингиз!» (дейилур).\n\n23. Албатта, имон келтирган ва эзгу ишларни қилган зотларни остидан анҳорлар оқиб турадиган жаннатларга дохил қилур. Улар у жойда олтин билакузуклар ва марваридлар билан безалурлар, либослари эса ҳарир (ипак) бўлур.\n\n24. Улар (бу дунёда) хуш сўзга («Аллоҳ ягонадир», деган сўзга) ҳидоят қилинганлар ва ҳамд эгаси (Аллоҳ) йўлига йўлланганлардир.\n\n25. Албатта, ўзлари кофир бўлган ва (ўзгаларни) Аллоҳ йўлидан ҳамда Биз Макка аҳли учун ҳам, (хориждан) келувчилар учун ҳам баробар қилиб қўйган Масжидул-Ҳаромдан қайтарадиган кимсаларга ва у жойда зулм билан йўлдан чиқмоқчи бўлган кимсага аламли азобдан тотдириб қўюрмиз.\n\n26. (Эй, Муҳаммад,) эсланг, Биз Иброҳимга Байтуллоҳ ўрнини белгилаб бериб, (унга шундай дедик): «Менга бирор нарсани шерик қилмагин ва Менинг Байтимни тавоф қилувчилар, (намозда) тикка турувчилар, рукуъ ва сажда қилувчилар (яъни, ҳожилар ва намозхонлар) учун поклагин!\n\n27. Одамлар орасида (юриб уларни) ҳажга чорлагин: улар сен сари пиёда ва ҳар қандай туяда узоқ йўллардан келурлар.\n\n28. Улар ўз (диний ва дунёвий) манфаатларига шоҳид бўлиш учун ва маълум кунларда (Аллоҳ) уларга ризқ қилиб берган чорва ҳайвонларига (қурбонлик учун сўйишда) Аллоҳ номини зикр қилиш учун келурлар. Бас, ундан ўзларингиз ҳам еяверинглар, бечора камбағалларга ҳам едиринглар!\n\nИзоҳ: Қурбонликни маълум белгиланган кунлари сўйиш шарт. Масалан, унинг вақти ҳанафий мазҳабимизда қурбон ҳайит кунининг бомдод намозидан сўнг учинчи куннинг шом намози вақти киргунга қадар давом этади.\n\n29. Сўнгра кирларини кетказсинлар (яъни, эҳромдан чиқиб, соч олдириб, тоза либосларини кийсинлар), назрларини (ҳаж мажбуриятларини) адо қилсинлар ва «Қадим Уй» (Каъба)ни тавоф қилсинлар!\n\n30. (Иш) шудир. Кимки Аллоҳ ҳаром этган нарсаларни эъзозласа (риоя қилса), бас, бу Парвардигори наздида ўзи учун яхшидир. Сизлар учун (ҳаром эканлиги) тиловат қилинадиган нарсалардан бошқа (барча) чорва моллари ҳалол қилинди. Бас, бутлардан иборат нажосатдан узоқлашиб, ёлғон сўздан ҳам четда бўлингиз!\n\n31. Аллоҳга чин ихлос қилиб, Унга ширк келтирмаган ҳолингизда (мазкур ишларни бажаринг). Кимки Аллоҳга ширк келтирса, бас, у гўё осмондан қулаган ва уни қушлар (ўлжа қилиб) олиб кетган ёки уни (қаттиқ) шамол йироқ жойларга учириб кетгандекдир.\n\n32. (Иш) шудир. Кимки Аллоҳ шиорлари (ҳаж қурбонликлари)ни ҳурмат қилса, бас, албатта, (бу) дилларнинг тақвосидандир.\n\n33. Сизлар учун уларда (қурбонликларингизда) маълум муддатгача манфаатлар бордир (яъни, йўлда уларни қўзилатиб, соғиб, миниб фойдаланиб кетишларингиз мумкиндир). Сўнгра «Қадим Уй» (Каъба) уларни сўйиш жойидир.\n\n34. Биз (ўтган) барча умматга Аллоҳ берган чорва ҳайвонларини (сўйиш) олдидан Унинг номини зикр қилишлари учун - қурбонлик қилишни буюрганмиз. Бас, (барчаларингизнинг) илоҳингиз бир Илоҳдир. Бас, Унгагина бўйин сунингиз ва итоат қилувчиларга хушхабар беринг!\n\n35. Улар Аллоҳ зикр қилинганида диллари қўрқувга тушадиган, ўзларига етган балоларга сабр қиладиган, номозни мукаммал адо этадиган ва Биз ризқ қилиб берган нарсалардан эҳсон қиладиган зотлардир.\n\n36. (Қурбон қилинадиган) туя-молларни Биз сизлар учун Аллоҳнинг шиорларидан қилдик. Сизлар учун уларда яхшилик бордир. Бас, уларга (сўйиш учун) тизиб қўйилган ҳолларида Аллоҳ номини зикр қилингиз! Энди қачон ёнбошлари билан тушганларида (жонлари чиққанда) улардан (ўзларингиз ҳам) еяверинглар, тиланчига ва сўраёлмай турган муҳтожга ҳам едиринглар! Шукр қилишларингиз учун Биз уларни (чорва молларини) сизларга буйсундирдик.\n\n37. Аллоҳга (қурбонлик) гўштлари ҳам, қонлари ҳам етмас. Лекин, у Зотга сизлардан тақво етар. Аллоҳ сизларни ҳидоят қилгани сабабли - У зотни улуғлашларингиз учун - уларни сизларга бўйсундириб қўйди. Эзгу иш қилувчиларга хушхабар беринг!\n\n38. Албатта, Аллоҳ имон келтирганларни мудофаа қилур. Албатта, Аллоҳ барча хоин ва ношукрларни суймас.\n\n39. Ҳужумга учраётган (мусулмон)ларга мазлум бўлганлиги сабабли (жанг қилишга) изн берилди. Албатта, Аллоҳ уларга ёрдам беришга қодирдир.\n\nИзоҳ: Пайғамбаримиз Муҳаммад (а. с.) Маккада турган йиллари мушрик ва кофирлардан ҳар қанча азият чеккан, мусулмонлар турли тазйиқ ва зулму истибдодларга дучор бўлсалар ҳам куфр ва ширк аҳлига қарши жанг қилишга Аллоҳ рухсат бермаган, балки улар билан муросасозлик қилишга, сабр-қаноатли бўлишга буюрган. Ҳижратдан кейин эса қасос йўли билан, мусулмонлардан зулман тортиб олинган мол-мулкларининг бир қисмини бўлсада қайтариб олишлари учун жанг қилишга изн берилди. Мазкур оятда шу ҳақда сўз бормоқда.\n\n40. Улар ўз диёрларидан фақатгина «Раббимиз Аллоҳдир», деганлари учун қувилган эдилар. Агар Аллоҳ одамларнинг баъзиларини баъзилари билан даф этиб турмас экан, албатта, Аллоҳ номи кўп зикр қилинадиган (роҳибларнинг) узлатгоҳлари, (насронийларнинг) бутхоналари, (яҳудийларнинг) ибодатхоналари ва (мусулмонларнинг) масжидлари вайрон қилинган бўлур эди. Албатта, Аллоҳ ўзига (динига) ёрдам берадиганларга ёрдам берур. Шубҳасиз, Аллоҳ кучли ва қудратлидир!\n\nИзоҳ: Оятда бир дақиқ масалага ишорат бор. Қайсики, ўзга диндаги кишиларнинг ибодатхоналарини ҳам мусулмонларнинг масжидлари қаторида, ижобий маънода зикр этилмоқда. Хулоса шуки, мусулмонлар диёрида ғайрисломий ибодатхоналар бўлиб, уларда Аллоҳнинг зикри ёдланиб туриши табиий ҳоллардан биридек ифода этилган.\n\n41. Улар (мусулмонлар), агар Биз уларни ер юзига ғолиб қилсак - намозни мукаммал адо этадиган, закотни берадиган, яхшиликка буюрадиган, ёмонликдан қайтарадиган зотлардир. (Барча) ишларнинг оқибати Аллоҳнинг измидадир.\n\n42. (Эй, Муҳаммад,) агар улар (Макка мушриклари) Сизни ёлғончига чиқарсалар, (билинки) улардан илгари Нуҳ қавми, Од, Самуд (қабилалари) ҳам (ўзларига юборилган пайғамбарларни) ёлғончига чиқарганлар.\n\n43. Иброҳим қавми, Лут қавми ҳам худди шундай.\n\n44. Мадян (шаҳрининг) аҳолиси ҳам (шундай қилдилар). Мусо ҳам ёлғончига чиқарилди. Мен кофирларга муҳлат бериб қўйиб, сўнгра уларни (ўз азобим билан) ушладим. Бас, Менинг қаршилигим қандай бўлди?!\n\n45. Зотан, қанчадан-қанча золим (кофир) бўлган ҳолларида Биз ҳалок қилган, томлари (йиқилиб) ҳувуллаб қолган қишлоқ (шаҳар)лар, (қанча) ташландиқ қудуқлар ва юксак (лекин кимсасиз) қасрлар бордир.\n\n46. Ахир, улар (Макка мушриклари) ер юзида сайр қилмайдиларми, (ана ўшанда) улар учун онгли диллар, тинглайдиган қулоқлар бўлур эди. Зеро, кўзлар кўр бўлмас, балки кўкраклардаги қалблар кўр бўлур.\n\n47. Улар Сиздан (истеҳзо билан Аллоҳ ваъда этган нақд) азобни қистайдилар. Ҳолбуки, Аллоҳ ваъдасига сира хилоф қилмас. Дарвоқе, Раббингиз наздидаги бир кун(лик азоб) сизларнинг ҳисобингиздаги минг йилга баробардир.\n\n48. Қанчадан-қанча золим (кофир) бўлган ҳолларида Мен муҳлат бериб қўйиб, сўнгра (азобим билан) ушлаган қишлоқ (шаҳарлар) бўлган. Менгагина қайтиш(ингиз) бордир.\n\n49. Айтинг: «Эй, инсонлар, мен сизлар учун аниқ огоҳлантирувчидирман, холос».\n\n50. Бас, имон келтирган ва эзгу ишларни қилганлар учун мағфират ва фаровон ризқ бордир.\n\n51. Бизнинг оятларимизни ожиз қолдиришга уринган кимсалар эса, улар дўзах аҳлидирлар.\n\n52. (Эй, Муҳаммад,) Биз Сиздан илгари юборган ҳар бир элчи ва пайғамбар қачон (ўзига нозил бўлган оятларни) қироат қилса, шайтон уни қироатига (бошқа нарсаларни) ташлаган (қўшган). Бас, Аллоҳ шайтон ташлайдиган нарсани бекор қилур, сўнгра Аллоҳ ўз оятларини мустаҳкам қилур. Аллоҳ илм ва ҳикмат эгасидир.\n\n53. (Аллоҳ) шайтон ташлайдиган нарсани дилларида иллати бўлган (мунофиқлар), тошбағир кимсалар (кофирлар) учун синов сифатида (пайдо қилур). Дарҳақиқат, золим (кофир)лар узоқ ихтилофдадирлар.\n\n54. Илм ато этилган кишилар эса у (Қуръон)нинг Раббингиз томонидан келган Ҳақиқат эканини билиб, унга имон келтиришлари, диллари у сабабли ихлосли бўлиши учун (Аллоҳ шундай қилур). Дарҳақиқат, Аллоҳ имон келтирганларни Тўғри йўлга ҳидоят қилувчидир.\n\nИзоҳ: 52-53-54-оятлардан шайтоннинг ўтган пайғамбарлар қироатига йўқ нарсаларни қўшиб чалғитганлиги, Муҳаммад (а. с.)ни эса чалғитолмаслиги маълум бўлади. «Мадорик тафсири»да, Пайғамбаримиз «ВанНажм» сурасини қироат қилаётганларида, чалғиб қироатни бошқача ўқиганлар, деган ривоят нотўғри эканини исботлаб, воқеа аслида бундай бўлгани айтилади: Пайғамбаримиз (а. с.) «Ван-Нажм» сурасини намозда ўқиётганларида 20-оятни ўқиб, бироз тўхталиб қолганлар. Шунда шайтон бир жумлани ўзи тўқиб, Пайғамбаримиз овозига ўхшатиб ўқиб, юборган. Буни эшитган баъзи намозхонлар Пайғамбар янглишди, деб ўйлаганлар. Шайтоннинг овози баъзида эшитилиб туриши исботланган. Масалан, Уҳуд жангида «Муҳаммад ўлдирилди» деб бақириб, мусулмонлар қалбига ғулғула солгани, Бадр жангида ҳам шу каби сўзлар билан фитна чиқармоқчи бўлгани Ислом тарихидан маълумдир.\n\n55. Кофир бўлганлар, то уларга тўсатдан қиёмат келгунича ёки (бу) «туғмас» (туни бўлмас) Куннинг азоби келгунича, (Қуръон)дан шак-шубҳададирлар.\n\nИзоҳ: Туғмас кундан мурод қиёмат куни ёки Бадр жангидаги мусулмонлар ғалабаси куни бўлиши мумкин.\n\n56. У кунда ҳукмронлик (ёлғиз) Аллоҳникидир. Унинг ўзи улар ўртасида ҳукм қилур. Бас, имон келтирган ва эзгу ишларни қилган зотлар ноз-неъмат жаннатларидадирлар.\n\n57. Кофир бўлган ва оятларимизни ёлғонга чиқарганлар, ана ўшалар учун хор қилувчи азоб бордир.\n\n58. Аллоҳ йўлида ҳижрат қилган, сўнгра қатл қилинган ёки вафот топган зотларни, албатта, Аллоҳ гўзал ризқ (мангу жаннат) билан ризқлантирур. Дарҳақиқат, Аллоҳнинг ўзи энг яхши ризқ берувчидир.\n\n59. Албатта, (Аллоҳ) уларни ўзлари рози бўладиган жойга (жаннатга) дохил қилур. Дарҳақиқат, Аллоҳ билувчи ва ҳалимдир.\n\n60. (Иш) шудир. Ким ўзига берилган уқубат баробарида ўч олса, сўнгра яна унга зулм қилинса, албатта, Аллоҳ у (мазлум)га ёрдам қилур. Дарҳақиқат, Аллоҳ афв этувчи ва кечирувчидир.\n\n61. Бунга сабаб Аллоҳ кечани кундузга киритиши (кечани қисқартириб, кундузни узайтириши) ва (аксинча) кундузни кечага киритиши ва ҳақиқатан, Аллоҳ эшитувчи ва кўрувчи эканидир.\n\n62. Бунга (яна бир) сабаб Аллоҳнинг ўзигина ҳақиқий Илоҳ экани ва сизлар Уни қўйиб илтижо қилаётган нарса (бут)лар эса айни ботил экани ҳамда Аллоҳнинг Ўзигина энг олий ва буюк зот эканидир.\n\n63. Аллоҳ осмондан сув (ёмғир) ёғдиргач, ернинг ям-яшил бўлишини кўрмадингизми?! Дарҳақиқат, Аллоҳ лутфли ва хабардор зотдир.\n\n64. Осмонлардаги ва Ердаги бор нарса Уникидир ва ҳақиқатан, Аллоҳнинг ўзигина беҳожат ва ҳамд соҳибидир.\n\n65. Аллоҳ сизларга ердаги нарсаларни ва денгизда Унинг амри билан сузаётган кемаларни бўйин сундириб қўйганини ҳамда ўзи осмонни ерга изнисиз қулаб тушишдан тутиб туришини кўрмадингизми?! Дарҳақиқат, Аллоҳ одамларга меҳрибон ва раҳмлидир.\n\n66. У сизларга ҳаёт берган, сўнгра ўлим берадиган, сўнгра (қиёматда яна) ҳаёт берадиган зотдир. Дарҳақиқат, инсон ношукрдир.\n\n67. Биз ҳар бир умматга қурбонлик қилиш (амалини) буюрганмиз - улар унга амал қилувчидирлар. Бас, (эй, Муҳаммад,) улар Сиз билан бу ишда сира тортишмасинлар! Сиз (уларни) Раббингизга даъват қилинг! Албатта, Сиз Тўғри йўлдадирсиз.\n\n68. Агар улар Сиз билан мунозара қилсалар, айтинг: «Аллоҳ сизлар қилаётган (ёмон) ишларни жуда яхши билувчидир!»\n\n69. Аллоҳ сизлар ихтилоф қилган нарсалар ҳақида ўртангизда қиёмат куни ҳукм қилур.\n\n70. (Эй, Муҳаммад,) Сиз Аллоҳ осмон ва Ердаги бор нарсани билишини билмадингизми?! Албатта, бу Китобда (Лавҳул-Маҳфузда ёзиб қўйилган)дир. Албатта, бу Аллоҳга осондир.\n\n71. Улар (Макка кофирлари) Аллоҳни қўйиб, У бирор ҳужжат туширмаган ва ўзлари ҳам билмаган нарсаларга ибодат қилурлар. Золимлар учун бирор ёрдамчи йўқдир.\n\n72. Қачонки, уларга Бизнинг аниқ оятларимиз тиловат қилинса, кофир бўлганларнинг юзларида инкор (аломати)ни сезурсиз. Улар, ўзларига Бизнинг оятларимизни тиловат қилаётган зотларга зўрлик қилишгача бордилар. (Уларга) айтинг: «Энди, Мен сизларга бундан ҳам ёмонроқ нарсани хабарини берайми? (У) Аллоҳ кофир бўлганларга ваъда қилган дўзахдир. Нақадар ёмон оқибат у!».\n\n73. Эй, инсонлар, масал айтилди, бас, унга қулоқ тутингиз! - Аниқки, сизлар Аллоҳни қўйиб, сиғинаётган нарсаларинг, агар барчалари бирлашганда ҳам бир чивинни ярата олмаслар, агар чивин улардан бирор нарсани тортиб олса, уни ундан айириб ололмаслар. Талаб этувчи ҳам, сўралувчи (бутлар) ҳам заифдирлар.\n\n74. Улар Аллоҳнинг ҳаққоний равишда қадрламадилар. Дарҳақиқат, Аллоҳ кучли ва қудратлидир.\n\n75. Аллоҳ элчиларни фаришталардан танлар, инсонлардан ҳам. Дарҳақиқат, Аллоҳ эшитувчи ва кўрувчидир!\n\n76. У уларнинг олдиларидаги ва ортларидаги нарсаларни билур. Ва (барча) ишлар ёлғиз Аллоҳга қайтарилур.\n\n77. (Эй, имон келтирганлар, рукуъ қилингиз, сажда қилингиз ва Раббингизга ибодат қилиб яхшилик қилингиз - шоядки, нажот топсангиз.\n\nИзоҳ: Бу оятдаги сажда қилишга қаратилган буйруқ ҳанафий мазҳабимиз бўйича намоздаги саждадир, тиловат саждаси эмас. Зеро, Исломнинг илк даврида мусулмонлар рукуъ ва саждасиз намоз ўқир эдилар. «Рукуъ ва сажда қилингиз» деган иборадан «Намоз ўқингизлар» - деган буйруқни англаш ҳам мумкин.\n\n78. Аллоҳ (йўли)да ҳаққоний жидду жаҳд қилингиз! Сизларни (шу дин учун) У танлади ва динда сизларга бирор ҳараж (қийинчилик) қилмади. Оталарингиз Иброҳимнинг дини (Ислом)ни (ушлангиз)! Токи (қиёматда) пайғамбар сизларга гувоҳ бўлиши учун, сизлар эса (қолган) одамларларга гувоҳ бўлишингиз учун (Аллоҳнинг) ўзи сизларни илгари (муқаддас китобларда) атагандек, мана шу (Қуръон) да ҳам мусулмонлар деб атади. Бас, намозни мукаммал адо этингиз, закотни берингиз ва Аллоҳга боғланингиз! У сизларнинг хожангиздир. Бас, у Зот нақадар яхши хожа ва нақадар яхши мададкордир!"
  },
  {
    "name": "Муъмин сураси",
    "text": "МУЪМИНУН СУРАСИ\n\nМуъминун - мўминлар. Мўмин-мусулмонларга лойиқ сифатлар зикри билан бошлангани учун шундай ном берилган. Унда Муҳаммад (а. с.) нинг Маккадаги даврларида аҳли Исломга мушриклар тарафидан берилган азиятларга сабр қилиш, охират саодати учун бу дунёда қилиш зарур бўлган солиҳ амаллар ва бошқа муҳим илоҳий ўгитлар ёритилади.\n\nМеҳрибон ва раҳмли Аллоҳ номи билан (бошлайман).\n\n1. Мўминлар нажот топдилар.\n\n2. Улар намозларида камтардирлар.\n\n3. Улар беҳуда (сўз ва ишлар)дан юз ўгирувчидирлар.\n\n4. Улар закотни адо этувчидирлар.\n\n5. Улар авратларини (ҳаромдан) сақловчи кишилардир.\n\n6. Илло, ўз жуфти ҳалоллари ва қўл остидагилар (чўрилар) бундан мустаснодир. Бас, албатта, улар маломат қилинувчи эмаслар.\n\n7. Бас, кимки шундан ўзгани (ҳаром қилинган нарсаларни) истаса, бас, ана ўшалар ҳаддан ошувчилардир.\n\n8. Улар (мўминлар) (одамларнинг берган) омонатларига ва (ўзаро) аҳдларига риоя этувчи зотлардир.\n\n9. Улар намозларини асрагувчи (вақтида адо этувчи)лардир.\n\n10. Айнан ўшалар, меросхўрлардир,\n\n11. Фирдавс (жаннати)га ворис бўлишиб, у ерда улар мангу қолувчидирлар.\n\n12. Қасамки, Биз инсонни (Одамни) лойнинг сарасидан яратдик.\n\n13. Сўнгра уни (инсон наслини, аввало) мустаҳкам қароргоҳ (бачадон)даги маний қилдик.\n\n14. Сўнгра (бу) манийни лахта қон қилиб яратдик, бас, лахта қонни парча гўшт қилиб яратдик, бас, парча гўштни суяклар қилиб яратиб, (бу) суякларга гўшт қопладик, сўнгра (унга жон киргизиб, олдинги ҳолидан бутунлай) бошқача бир вужудни пайдо қилдик. Яратувчиларнинг энг гўзали - Аллоҳ баракотлидир!\n\nИзоҳ: Оятдаги ҳомиланинг ривожланиш босқичларини ҳозирги илмий кашфиётлар ҳам тасдиқ этмоқда. Бу тўғрида Ғарбнинг йирик олимлари талай илмий изланишлар натижасида, Қуръони каримнинг илоҳий мўъжиза эканлигини яна бир бор тасдиқ этдилар.\n\n15. Сўнгра, албатта, сизлар (эй, инсонлар,) мана шундан кейин, албатта, вафот этувчидирсизлар.\n\n16. Сўнгра сизлар, албатта, қиёмат куни қайта тирилурсизлар.\n\n17. Дарвоқе, Биз устингизда етти йўлни (етти қават осмонни) яратдик. Биз яратувчиликдан ғофил бўлмадик.\n\nИзоҳ: Етти йўл-осмонлараро ўтган фаришталар йўли.\n\n18. Биз осмондан (аниқ) ўлчов билан сув (ёмғир, қор) ёғдириб, уни ерга жойлаб қўйдик ва Биз уни кетказишга ҳам, албатта, қодирдирмиз.\n\n19. Сўнгра Биз сизлар учун у (сув) билан хурмо ва узум боғларини пайдо қилдик. Сизлар учун у (боғ)ларда кўп мевалар бўлур ва сизлар улардан ейсизлар.\n\n20. Яна (Биз сизлар учун) Тури Сайно (тоғи)дан чиқадиган ёғ ва егувчилар учун нонхуруш ҳолда ўсадиган бир дарахтни (зайтунни яратдик).\n\n21. Албатта, сизлар учун чорва молларида ҳам ибрат бордир: сизларга уларнинг қорнидаги нарса (сути)дан ичирурмиз, яна сизлар учун уларда кўп фойдалар бордир, шунингдек, улар(нинг гўшт-ёғлари)дан ейсизлар.\n\n22. Яна, (қуруқликда) уларга ва (денгизларда) кемаларга миниб юрасизлар.\n\n23. Дарвоқе, Биз Нуҳни ўз қавмига пайғамбар қилдик. Бас, у: «Эй, қавмим! Аллоҳга ибодат қилинглар! Сизлар учун Ундан ўзга илоҳ йўқдир. Ахир, қўрқмайсизларми?» - деди.\n\n24. Шунда унинг қавмидан кофир бўлган зодагонлар: «Бу ҳам худди сизларга ўхшаган одам. (Фақат) сизлардан устун бўлиб олмоқчи. Агар Аллоҳ (пайғамбар юборишни) хоҳласа эди, фаришталарни туширган бўлур эди. Бизлар бу (Нуҳ сўзлари)ни аввалги ота-боболаримиздан эшитган эмасмиз.\n\n25. У (яъни, Нуҳ) фақат бир жинни одамдир. Бас, уни бир (оз) вақтгача кузатиб туринглар», - дедилар.\n\n26. (Нуҳ) айтди: «Эй, Раббим! Уларнинг менга нисбатан инкорига қарши Ўзинг менга ёрдам қилгин».\n\n27. Бас, Биз унга ваҳий қилдик: «Бизнинг ҳимоямизда ва ваҳиймиз билан бир кема ясагин. Бас, қачонки, Бизнинг амримиз келиб, таннурдан (олов ўрнига) фавворалар отилган вақтида, у кемага ҳар (жонивор)дан бир жуфтдан ва оилангни солгин. Лекин кофирлардан ким ҳақида Бизни сўзимиз (ғарқ бўлиши ҳақидаги ҳукмимиз) кечган бўлса (уларни тарк қилгин) ҳамда улар ҳақида (нажот сўраб) Менга хитоб (илтижо) қилмагин. Улар, албатта, ғарқ қилинувчидирлар!\n\n28. Энди, қачонки ўзинг ва сен билан бирга бўлган кишилар кемага жойлашиб олгач, айтгин: «Бизларни золимлар қавмидан қутқарган Аллоҳга ҳамд (айтамиз)».\n\n29. Яна айт: «Эй, Раббим! Мени бир муборак манзилга туширгин. Сен (манзилга) туширувчиларнинг яхшисидирсан».\n\n30. Албатта, бунда (Нуҳ ва унинг қавми воқеасида) аломатлар бордир. Биз имтиҳон қилувчидирмиз.\n\n31. Сўнгра Биз улардан кейин бошқа авлодни (Од қабиласини) пайдо қилдик.\n\n32. Бас, уларга ўзларидан бир пайғамбарни (Ҳудни) юбордик. (У айтди): «Аллоҳга ибодат қилинглар! Сизлар учун Ундан ўзга илоҳ йўқдир. Ахир, қўрқмайсизларми?!»\n\n33. Унинг қавмидан кофир бўлган, охират мулоқотини инкор этган ва Биз дунё ҳаётида бадавлат қилиб\n\nқўйган кимсалар дедилар: «Бу ҳам худди сизларга ўхшаган одам. У ҳам сизлар ейдиган нарсадан ейди, сизлар ичадиган нарсадан ичади.\n\n34. Қасамки, агар сизлар ўзингизга ўхшаган одамга итоат қилсангизлар, у ҳолда сизлар, албатта, зиён кўрувчидирсизлар.\n\n35. У сизларга ўлиб тупроқ ва суякларга айланганингиздан кейин, албатта, (қабрларингиздан) чиқарилувчидирсизлар, деб ваъда бермоқдами?\n\n36. Сизларга ваъда қилинаётган нарса (ақлдан) жуда-жуда узоқдир!\n\n37. Ҳаёт фақат (шу) дунёдаги ҳаётимиздир. (Айримларимиз) ўлсак, (бошқаларимиз) яшайверамиз. Биз қайта тирилувчи эмасмиз.\n\n38. У (Ҳуд) фақат Аллоҳ шаънига ёлғон тўқиган шахсдир. Бизлар унга имон келтирувчи эмасмиз».\n\n39. (Шунда Ҳуд) айтди: «Эй, Раббим! Мени ёлғончи қилганлари боис менга ёрдам қилгин».\n\n40. (Аллоҳ) деди: «Озгинадан кейин улар, албатта, пушаймон қилувчиларга айланиб қолурлар».\n\n41. Бас, ҳақиқатан ҳам уларни (мудҳиш бир) қичқириқ тутди. Биз эса уларни хазонга айлантирдик. Золимлар қавмига ҳалокат бўлгай!\n\n42. Сўнгра улардан кейин бошқа авлодларни пайдо қилдик.\n\n43. Ҳеч бир уммат ўз ажалидан ўзиб ҳам кета олмас, (уни) ортга ҳам сура олмас!\n\n44. Сўнгра пайдар-пай пайғамбарлар юбордик. Ҳар гал бирор умматга (ўз) пайғамбари келса, уни инкор этдилар. Бас, Биз уларни бирин-кетин (ҳалок) қилдик ва уларни (одамлар оғзида юрадиган) гапга айлантириб қўйдик. Бас, имон келтирмайдиган қавмга ҳалокат бўлгай!\n\n45. Сўнгра Биз Мусо ва унинг биродари Ҳорунни мўъжизаларимиз ва аниқ ҳужжат билан юбордик.\n\n46. Фиръавн ва унинг зодагонларига (пайғамбар қилиб юбордик). Улар эса кибр-ҳаво қилдилар. Улар мутакаббирлар қавми эдилар.\n\n47. Бас, айтдилар: «Худди ўзимизга ўхшаган икки кишига имон келтирамизми?! Ҳолбуки, уларнинг қавми (Исроил авлоди) бизларга қулдирлар».\n\n48. Бас, иккисини ёлғончига чиқаришиб, ҳалок қилинувчилардан бўлдилар.\n\n49. Дарҳақиқат, Мусога ҳидоят топишлари учун Китоб (Таврот)ни ато этдик.\n\n50. (Кейин) Марямнинг ўғли (Исо)ни ва унинг онасини аломат қилдик ва иккисини бир оқин сувли баланд қароргоҳга жойладик.\n\n51. (Пайғамбарларимизга шундай дедик): «Эй, пайғамбарлар! Пок (таом)лардан енглар ва эзгу (иш) қилинглар! Албатта, Мен қилаётган ишларингизни билувчидирман.\n\n52. Албатта, у (яъни, динингиз) бир миллат (яъни, Исломдир). Мен эса сизларнинг Раббингиздирман, бас, Мендан қўрқингиз!»\n\n53. Сўнг (одамлар) ишларини (динларини) турларга бўлиб юбордилар. Ҳар бир гуруҳ ўз олдиларидаги нарса (дин) билан мамнундирлар.\n\n54. Бас, (эй, Муҳаммад,) Сиз уларни (маълум) вақтгача ўз ғафлатларида қолдиринг!\n\n55. Биз уларга бераётган бойлик ва фарзандларни\n\n56. ўзлари учун яхшиликларни тезлатишимиз (белгиси) деб ҳисоблайдиларми?! Йўқ, улар (бунинг ҳикматини) сезмайдилар!\n\n57. Албатта, Парвардигорларидан қўрқиб, хавфда турувчилар,\n\n58. Парвардигорларининг оятларига имон келтирадиганлар,\n\n59. Парвардигорларига ширк келтирмайдиганлар,\n\n60. шунингдек, садақаларини (қиёматда) Парвардигорга қайтувчи эканларидан диллари қўрқиб турган ҳолда берадиган кишилар,\n\n61. айнан ўшалар яхшиликларни қилишга шошурлар ва унда ўзувчидирлар.\n\n62. Биз ҳеч бир жон (эгаси)ни тоқатидан ташқари нарсага таклиф қилмаймиз. Бизнинг даргоҳимизда фақат ҳақни сўзлайдиган битик бордир. Уларга зулм қилинмас.\n\nИзоҳ: Битик - Лавҳул-Маҳфуз ёки ҳар бир кишининг номаи аъмоли.\n\n63. Йўқ, (кофирларнинг) диллари бундан ғафлатдадир. Улар учун бундан бошқа ўзлари қилувчи бўлган (бефойда) ишлар бордир.\n\n64. Токи Биз уларнинг тўқ (мағрур) яшайдиганларини (бирор) азобга гирифтор қилганимизда, бехос улар фарёд қилурлар.\n\n65. «Бугун энди фарёд қилмангиз! Албатта, сизларга Биз (томон)дан ёрдам берилмас.\n\n66. (Чунки) сизларга оятларим тиловат қилинганида, сизлар ортингизга қараб юрган эдингиз.\n\n67. («Байтуллоҳ ҳарамидамиз», деб) у билан мутакаббирлик қилиб, тунги суҳбатларингизда (Қуръон хусусида) беҳуда сўзларни айтар эдингизлар».\n\n68. Ахир, улар бу Сўзни (Қуръонни) тафаккур қилиб кўрмадиларми ёки уларга аввал ўтган ота-боболарига келмаган нарса келдими?!\n\n69. Ёки ўз пайғамбарларини танимай уни инкор қилувчи бўлдиларми?!\n\n70. Ёхуд: «Унда (Муҳаммадда) жиннилик бор», - дейдиларми?! Йўқ! (У) уларга ҳақиқатни келтирди. Уларнинг аксарияти эса, ҳақиқатни ёмон кўрувчилардир.\n\n71. Агар Ҳақ (Аллоҳ) уларнинг ҳавойи нафсларига эргашса эди, албатта, осмонлар, Ер ва улардаги бор жонзот бузилиб (ҳалок) бўлган бўлур эди. Йўқ, Биз улар учун эслатма келтирдик, улар эса, ўзларига (келган) эслатмадан юз ўгирувчидирлар.\n\n72. (Эй, Муҳаммад,) ёки Сиз улардан харж (ҳақ) сўрамоқдамисиз! Раббингизнинг харжи (ажри)\n\nяхшироқдир. У энг яхши ризқ берувчидир!\n\n73. Албатта, Сиз уларни фақат тўғри йўлга даъват қилурсиз.\n\n74. Охиратга имон келтирмайдиганлар йўлдан озувчидирлар.\n\n75. Агар Биз уларга раҳм қилсак ва улардаги нарсани (қаҳатчиликни) аритсак, шаксиз, улар яна ўз туғёнларида гангиб юришган бўлур эдилар.\n\n76. Мана, Биз уларни азобга тутдик. Улар эса на Парвардигорга бўйин эгдилар ва на (тавба) тазарру қилдилар.\n\n77. То қачонки, Биз уларга қаттиқ азоб (қаҳатчилик) эшигини очиб қўйганимизда эса, бехос улар ноумид бўлувчидирлар.\n\n78. У (Аллоҳ) сизлар учун қулоқ(лар)ни, кўзларни ва дилларни пайдо қилган зотдир. (Сизлар бунга) жуда кам шукр қилурсизлар.\n\n79. У сизларни ер юзида (яратиб, сўнгра) таратган зотдир. Сизлар (қиёмат куни) Унинг ҳузурига тўпланурсизлар.\n\n80. У тирилтирадиган ва ўлдирадиган зотдир. Кеча ва кундузнинг ўзгариб туриши ҳам Унга (боғлиқ)дир. Ахир, ақл юргизмайсизларми?!\n\n81. Йўқ, улар ҳам худди аввалгилар айтган сўзларни айтдилар.\n\n82. Дедилар: «Бизлар ўлиб, тупроқ ва суякларга айланганимизда, яна қайта тирилувчимизми?!\n\n83. Дарвоқе, бизларга ҳам, ота-боболаримизга ҳам олдин мана шу ваъда қилинган эди. Бу фақат аввалгиларнинг афсоналаридир!»\n\n84. (Эй, Муҳаммад, уларга) айтинг: «Агар билувчи бўлсангизлар (айтинглар-чи), Ер ва ундаги бор жонзот кимники?»\n\n85. Улар: Албатта, «Аллоҳникидир», - дерлар. Айтинг: «Бас, (шундан) эслатма олмайсизларми?!»\n\n86. Айтинг: «Етти осмоннинг Рабби ҳамда улуғ Аршнинг Рабби кимдир?»\n\n87. Улар: «(Булар ҳам) Аллоҳникидир»,- дерлар. Айтинг: «Ахир қўрқмайсизларми?!»\n\n88. Айтинг: «Агар билсангизлар (айтингларчи), барча нарсанинг ҳукмронлиги «қўли»да бўлган, ўзи (барчага) ҳомийлик қиладиган, Унга қарши ҳомийлик қилинмайдиган зот кимдир?»\n\n89. Улар: «(Булар ҳам) Аллоҳникидир», - дерлар. Айтинг: «Бас, (унда) нечук сеҳрланмоқдасизлар?!»\n\n90. Йўқ! Биз уларга (қайта тирилишлари ҳақидаги) ҳақиқатни келтирдик. Улар эса ҳануз ёлғончидирлар.\n\n91. Аллоҳ фарзанд тутган эмас ва У билан бирга бирор илоҳ бўлган эмасдир. Акс ҳолда, албатта, ҳар бир илоҳ ўзи яратган нарса билан кетиб, бир-биридан устун бўлиб олур эдилар (натижада Еру осмон бузилиб кетган бўлур эди). Аллоҳ улар айтаётган сифатлардан покдир.\n\n92. У махфий (сир) ва ошкора (гап ва ишлар)ни билувчидир. Бас, келтираётган ширкларидан У олий (пок)дир.\n\n93. Айтинг: «Эй, Раббим, менга (кофирларга) ваъда қилинаётган нарса (азоб)ни, кўрсатсангчи?!\n\n94. Эй, Раббим! (ўшанда) мени у золимлар қавми ичида қилмагин!»\n\n95. Албатта, Биз уларга ваъда қилаётган нарса (азоб)ни Сизга кўрсатишга қодирдирмиз.\n\n96. Сиз (улар қилаётган) ёмонликни гўзал (сўзлар) билан даф этинг! Биз улар сифатлаётган нарсани яхши билувчидирмиз.\n\n97. Айтинг: «Эй, Раббим! Мен Сендан шайтонларнинг васвасаларидан паноҳ беришингни сўрайман.\n\n98. Яна мен Сендан эй, Раббим, улар менинг ҳузуримга келишларидан паноҳ сўрайман».\n\n99. Токи улардан (мушриклардан) бирортасига ўлим келганида: «Эй, Раббим! Мени (яна ҳаётга) қайтаринглар.\n\nИзоҳ: Бу ердаги илтижода Аллоҳга кўплик лафзини ишлатишлик Уни бирдан кўп дейиш учун эмас, балки муболаға учун кўп марта «Аллоҳ» лафзини айтиш ўрнида ишлатишдир.\n\n100. Шояд, мен тарк этган жойим (дунё)да яхши амал қилсам», - дер. Йўқ! (У асло қайтарилмас). Бу ҳақиқатан у айтувчиси бўлган сўздир. Уларнинг ортида, то қайта тириладиган кунларигача, (икки дунё ўртасини тўсиб турадиган) бир тўсиқ бордир.\n\nИзоҳ: Бу дунё билан охират ўртасини ажратиб турадиган макон ва замон араб тилида «барзах» дейилади.\n\n101. Бас, қачонки, сур чалинганида (қиёмат бошланганида,) ана ўша куни уларнинг ўрталарида (ҳеч қандай) насаблар қолмас ва улар ўзаро савол-жавоб ҳам қила олмаслар.\n\n102. Бас, кимнинг (яхшилик) мезонлари оғир келса, бас, ана ўшалар иқболлидирлар.\n\n103. Кимнинг мезонлари енгил бўлса, бас, ана ўшалар ўзларига зиён қилибдилар. Улар жаҳаннамда мангу қолувчидирлар.\n\n104. Юзларини ўт куйдиргач, улар у ерда бадбашара бўлиб қолувчидирлар.\n\n105. (Уларга): «Сизларга менинг оятларим тиловат қилинар, сизлар эса уларни ёлғонга йўйган эмасмидингизлар?!» (дейилганида),\n\n106. улар дейдилар: «Эй, Раббимиз! Бадбахтлигимиз бизларга ғолиб келиб, адашган қавм бўлиб қолган эканмиз.\n\n107. Парвардигоро, бизларни (жаҳаннамдан дунёга) чиқаргин. Бас, агар яна (куфр ва туғёнга) қайтсак, у ҳолда биз шаксиз (ўзимизга) зулм қилувчидирмиз».\n\n108. (Аллоҳ) айтади: «(Жаҳаннамда) хор бўлингиз ва Менга сўз қотмангиз!\n\n109. Дарвоқе, Менинг бандаларим ичида бир гуруҳ бор эди. Улар: «Эй, Раббимиз! (ўзингга) имон келтирдик. Бас, бизларни мағфират қилгин ва бизларга раҳм айла. Сен ўзинг раҳм қилувчиларнинг яхшисидирсан», - дер эдилар.\n\n110. Бас, сизлар уларни масхара қилдингиз, ҳатто улар (бу кулиш) сизларга Мени эслашни унуттирди. Сизлар улардан кулган эдингиз.\n\n111. Мен бугун уларни сабр қилганлари сабабли мукофотладим - улар ҳақиқатан ютуққа эришувчидирлар».\n\n112. «Ерда йиллар ҳисоби бўйича қанча турдингизлар?» - дейди (Аллоҳ).\n\n113. Улар айтадилар: «Бир кун ёки ярим кун. Санаб турувчи (фаришталар)дан сўрагин!»\n\n114. (Аллоҳ) дейди: «Агар сизлар биладиган бўлсангизлар, (дунёда) жуда оз турдингизлар.\n\n115. Ёки сизларнинг гумонингизча, Биз сизларни беҳуда яратдигу, сизлар Бизнинг ҳузуримизга қайтарилмайсизларми?!»\n\n116. Зотан, ҳаққоний Подшоҳ - Аллоҳ юксакдир. Ундан ўзга илоҳ йўқдир ва (У) улуғ Аршнинг раббидир.\n\n117. Кимки ўзида ҳеч қандай ҳужжат бўлмаган ҳолда Аллоҳ билан бирга бошқа (бирор) «илоҳ»га илтижо қилса, бас, унинг ҳисоб-китоби Парвардигорнинг ҳузуридадир. Албатта, кофир бўлганлар нажот топмаслар!\n\n118. (Эй, Муҳаммад,) айтинг: «Эй, Раббим! (гуноҳларимизни) мағфират эт ва (ҳолимизга) раҳм айла! Сен (ўзинг) раҳм қилувчиларнинг яхшисидирсан!»."
  },
  {
    "name": "Нур сураси",
    "text": "НУР СУРАСИ\n\nСурада Аллоҳнинг Еру осмонлар нури экани ва бу нур ҳақида тафсир берилгани учун унга «Нур сураси» деб ном берилган. Ижтимоий ҳаётнинг иллатларидан бири сифатида зинокорлик Ислом шариати бўйича улкан гуноҳ саналиши, у исботланган тақдирда бу фаҳш ишга қўл урган икки томонга белгиланадиган жазолар, шунингдек, бировни бадном қилиш учун уюштирилган сохта гувоҳлар ўз даъволарини исботлай олмаган тақдирда ўзларининг жазоланиши, инсоннинг иззат ва обрўсини тўкишдан сақланишнинг зарурлиги, никоҳли турмуш қуришнинг аҳамияти ва бошқа муҳим масалалар сурада ўз аксини топган.\n\nМеҳрибон ва раҳмли Аллоҳ номи билан (бошлайман).\n\n1. (Ушбу) Биз нозил қилган ва (ҳукмларини) фарз қилган бир сурадирки, унда сизлар эслатма олишингиз учун аниқ оятларни нозил қилдик.\n\n2. Зинокор аёл ва зинокор эркакнинг ҳар бирига юз дарра уринглар. Агар Аллоҳга ва охират кунига имон келтирувчи бўлсангизлар, Аллоҳнинг дини (ҳукми)да сизларни уларга (зинокорларга) нисбатан раҳм-шафқат (туйғулари) тутмасин! Уларнинг жазоланишига бир гуруҳ мўминлар ҳозир бўлсинлар!\n\nИзоҳ: Юз дарра уриш жазоси уйланмаган эркак ва турмушга чиқмаган аёл учундир. Суранинг шу жойидаги уйланган ва турмушдаги аёлга бериладиган жазо ҳукмига доир оят матни Қуръондан Пайғамбаримиз амри билан олиб ташланган. Демак, мазкур оят ўқилмаса-да, ҳукми боқий қолдирилган. Ҳукм эса уларни тошбўрон қилишдир.\n\n3. Зинокор эркак фақат зинокор аёлга ёки мушрикага уйланур. Зинокор аёлга фақат зинокор эркак ёки мушрик уйланур. Ва бу (яъни, зино) мўминларга ҳаром қилинди.\n\n4. Иффатли аёлларни (зинокор деб) бадном қилиб, сўнгра (бу даъволарига) тўртта гувоҳ келтира олмаган кимсаларни саксон даррадан уринглар ва абадул-абад уларнинг гувоҳликларини қабул қилманглар! Ана ўшалар фосиқлардир.\n\n5. Магар сўнгра тавба қилиб, (ўзларини) тузатган кишиларгина (фосиқ эмасдирлар). Зеро, Аллоҳ мағфиратли ва раҳмлидир.\n\n6. Ўзларидан бошқа гувоҳлари бўлмаган ҳолда ўз хотинларини (бузуқ деб) бадном қиладиган (эр)ларнинг ҳар бири ўзини шубҳасиз ростгўйлардан деб, Аллоҳ номига тўрт (марта) гувоҳлик бериши (вожибдир).\n\n7. Бешинчи (гувоҳлиги эса) агар ёлғончилардан бўлса, унга Аллоҳнинг лаънати (ёғилишини сўрашидир).\n\n8. «У (яъни эри) албатта ёлғончилардан», - деб Аллоҳ номига тўрт марта гувоҳлик бериши, у (аёл)дан жазони даф қилур.\n\n9. (У аёл)нинг бешинчи (гувоҳлиги эса), агар (эри) ростгўйлардан бўлса, ўзига Аллоҳнинг ғазаби тушишини сўрашидир.\n\n10. Агар сизларга Аллоҳнинг фазли бўлмаганида ва Аллоҳ тавбаларни қабул қилувчи, ҳикмат соҳиби бўлмаганида эди (эр ёки хотин шарманда бўлур эди).\n\n11. Албатта, (бу) бўҳтонни (вужудга) келтирган кимсалар ўзларингиздан бўлмиш бир тўдадир. Уни (бўҳтонни) сизлар ўзларингиз учун ёмонлик деб ўйламангизлар, балки у сизлар учун яхшидир. Улардан (бўҳтончилардан) ҳар бир киши учун ўзи орттирган гуноҳ (жазоси) бордир. Уларнинг орасидаги (гуноҳнинг) каттасини кўтарган кимса учун эса улкан жазо бордир.\n\nИзоҳ: Бу оятдаги бўҳтон қиссаси бундай бўлган. Пайғамбаримиз Муҳаммад (а. с.) бир жангдан Мадинага қайтиб келаётганларида, бир жойда дам оладилар. Шу пайт Оиша онамиз ҳожат учун бир чеккароқ жойга кетадилар. То қайтиб келгунларича карвон кетиб қолган бўлади. Фақат Сафвон исмли бир саҳобий орқадан қолган нарсаларни йиғиб кетаётиб, Оиша онамизни кўриб қолади ва туясига миндириб, карвонга етиб боради. Буни кўрган баъзи мунофиқлар турли миш-мишларни тарқатиб, завжаи мутаҳҳарани бадном қилмоқчи бўлади. Бу қуруқ туҳматдан ҳатто Пайғамбар (а. с.) шубҳаланишга мажбур бўлиб, бир ой мобайнида завжаларидан аразлаб юрадилар. Лекин ёлғоннинг умри қисқалик қилиб, Оиша онамизнинг пок эканлиги тўғрисида алоҳида оятлар нозил бўлади. Бўҳтон тўқувчиларнинг пешвоси Абдуллоҳ ибн Убайга бериладиган жазо ҳам мазкур оятларда қайд этилади.\n\n12. (Эй, мўминлар,) сизлар (бу бўҳтонни) эшитган пайтингизда мўмин ва мўминалар ўзлари (бир- бирлари) ҳақида яхшиликни ўйлаб: «Бу аниқ бўҳтон-ку!» - десалар бўлмасмиди?!\n\n13. Улар (Ойшани бадном қилмоқчи бўлганлар) тўртта гувоҳ келтирсалар бўлмасмиди?! Энди агар гувоҳ келтира олмасалар, демак, Аллоҳ наздида улар ёлғончидирлар.\n\n14. Агар сизларга дунё ва охиратда Аллоҳнинг фазли бўлмаса эди, албатта, сўзлаган лофингиз сабабли сизларни улкан жазо тутган бўлур эди.\n\n15. Ўшанда сизлар уни тилдан тилга кўчириб, оғизларингиз билан ўзларингиз аниқ билмаган нарсани сўзлар ва буни енгил фаҳмлар эдингизлар. Ҳолбуки, у Аллоҳ наздида улкан (гуноҳ)дир.\n\n16. Уни эшитган пайтингизд: «Бу (миш-мишни) гапириш биз учун жоиз эмасдир. Эй, пок Парвардигор, бу улуғ бўҳтон-ку!»-десангизлар бўлмасмиди?!\n\n17. Агар мўмин бўлсангизлар, сира унга ўхшаган нарсаларга қайтмасликларингизни Аллоҳ сизларга насиҳат қилур.\n\n18. Аллоҳ сизларга (Ўз) оятларини баён қилур. Аллоҳ илм ва ҳикмат соҳибидир.\n\n19. Албатта, имон келтирган кишилар ўртасида (ёмон гаплар) ёйилишини истайдиган кимсалар учун дунёда ҳам, охиратда ҳам аламли азоб бордир. Аллоҳ билур, сизлар эса билмассизлар.\n\n20. Агар сизларга Аллоҳнинг фазли ва раҳмати ҳамда Аллоҳ меҳрибон ва раҳмли бўлмаса эди (жазони нақд қилган бўлур эди).\n\n21. Эй, имон келтирганлар! Шайтоннинг изидан эргашманглар! Ким шайтоннинг изидан эргашса, бас, албатта, (шайтон) бузуқлик ва ёвузликка буюрур. Агар сизларга Аллоҳнинг фазли ва раҳмати бўлмаганда эди, сизлардан бирор киши (гуноҳдан) пок бўлмас эди. Лекин Аллоҳ ўзи хоҳлаган кишини поклар. Аллоҳ эшитувчи ва билувчидир.\n\n22. Сизлардан фазилат ва кенг мол-мулк эгалари қариндошларга, мискинларга ва муҳожирларга Аллоҳ йўлида эҳсон қилмасликка қасам ичмасин, балки уларни афв қилиб, кечирсинлар! Аллоҳ сизларни мағфират қилишини истамайсизларми?! Аллоҳ мағфиратли ва раҳмлидир.\n\n23. Албатта, (фаҳш ишлардан) бехабар, иффатли мўмина аёлларни бадном қиладиган кимсалар дунёда ҳам, охиратда ҳам лаънатга дучор бўлурлар. Уларга улкан азоб бордир.\n\n24. (У кун) қилиб ўтган иш (бўҳтон)ларига уларнинг тиллари, қўл ва оёқлари уларнинг зарарларига гувоҳлик берадиган кундир.\n\n25. Ўша куни Аллоҳ уларнинг ҳақиқий жазоларини комил қилиб берур ва улар Аллоҳнинг аниқ ҳақ эканини билурлар.\n\n26. Нопок аёллар нопок эркаклар учун (лойиқ)дир, нопок эркаклар нопок аёллар учун (лойиқ)дир. Покиза аёллар покиза эркаклар учун, покиза эрлар покиза аёллар учундир. Айнан ўша (покиза эрлар ва покиза аёллар) уларнинг айтаётган бўҳтонларидан покдирлар. Улар учун мағфират ва фаровон ризқ (жаннат неъматлари) бордир.\n\n27. Эй, имон келтирганлар! Ўз уйларингиздан ўзга уйларга то изн сўрамагунингизча ва эгаларига салом бермагунингизча кирмангиз! Мана шу сизлар учун яхшидир. Зора, (бу гапдан) эслатма олсангизлар.\n\n28. Бас, агар у (уй)ларда ҳеч кимни топмасангизлар, унда то сизларга изн берилмагунча уларга кирмангиз! Агар сизларга «қайтинглар» дейилса, қайтиб кетаверинглар! Шу сизлар учун энг тоза (йўлдир). Аллоҳ қилаётган ишларингизни билувчидир.\n\n29. (Хусусий) маскан бўлмаган (меҳмонхона, карвонсарой каби) сизлар фойдаланадиган уйларга (изн сўрамасдан) киришларингизда сизларга гуноҳ йўқдир. Аллоҳ ошкор қилаётган нарсангизни ҳам, яшираётган нарсангизни ҳам билур.\n\n30. (Эй, Муҳаммад,) мўминларга айтинг, кўзларини (номаҳрам аёллардан) қўйи тутсинлар ва авратларини (зинодан) сақласинлар! Мана шу улар учун энг тоза (йўлдир). Албатта, Аллоҳ улар қилаётган (сир) синоатларидан хабардордир.\n\n31. Мўминаларга ҳам айтинг, кўзларини (номаҳрам эркаклардан) қўйи тутсинлар. Ва авратларини (зинодан) сақласинлар! Ҳамда кўриниб турадиганидан бошқа зийнатларини кўрсатмасинлар ва рўмолларини кўкраклари узра тушириб олсинлар! Улар зеб-зийнатларини эрлари ё оталари, ё эрларининг оталари, ё ўғиллари, ё эрларининг ўғиллари, ё ўзларининг оға-инилари, ё оға-иниларининг ўғиллари, ё опа-сингилларининг ўғиллари, ё ўзлари (каби) аёллар, ё қўл остиларидаги (чўри)лар, ё (аёллардан) беҳожат бўлган (яъни, жуда кексайиб қолган ёки ақлсиз-девона) эркак хизматкорқуллар, аёлларнинг авратларидан хабардор бўлмаган гўдаклардан бошқаларга кўрсатмасинлар! Яна, яширган зийнатларини билдириб, оёқларини (ерга) урмасинлар! Барчаларингиз Аллоҳга тавба қилинглар, эй мўминлар! Шояд, (шунда) иқболли бўлсангизлар.\n\nИзоҳ: Кўриниб турадиган зийнатлардан мурод - ҳанафий мазҳабимизда - аёлнинг юзи, икки кафти ва икки оёқларининг тўпуғидан пастки қисмидир. Оятдаги зийнат сўзидан мурод зийнатлантириладиган жойлар, зеро, одатда аёллар юз, қўл ва оёқларини безаб пардозлайдилар. Мазкур жойларни ёпиб юришда аёллар учун ҳараж-қийинчилик бор. Ҳараж эса шаръий узрлардандир.\n\n32. Ўз ораларингиздаги тул (эркак ва аёл)ларни ҳамда қул ва чўриларингиздан яроқлиларини уйлантиринглар. Агар (улар) камбағал бўлсалар, Аллоҳ уларни Ўз фазли билан бойитур. Аллоҳ (фазлу карами) кенг ва билувчи зотдир.\n\n33. Никоҳ (учун) лозим маблағ) топа олмаган кишилар - то Аллоҳ уларни ўз фазли билан бойитгунча - ўзларини (ҳаромдан, зинокорликдан) пок тутсинлар! (Эй, мўминлар!) Қўл остингиздаги (қул)лардан мукотаб бўлишини истайдиганлари бўлса*, у ҳолда агар сизлар уларда яхшиликни билсангизлар, уларни мукотаб қилингизлар ва уларга Аллоҳнинг сизларга ато этган молидан берингизлар! Иффатни истаган чўриларингизни дунё ҳаёти анжомлари куйида зинокорлик қилишга мажбурламанглар. Энди, ким уларни мажбур этса, бас, албатта, Аллоҳ мажбурлаганларидан сўнг (у чўриларни) мағфират қилувчи ва (уларга) раҳмлидир*. Изоҳ (а): Мукотаб - хожаси билан маълум миқдорда пул топиб келиш эвазига озод бўлиши келишилган қул. Бу билан у қисман озод бўлиб, бошқа жойларга ҳам кетиб, ишлаб келиш ҳуқуқига эга бўлади. Изоҳ (б): Чўрилар ҳуқуқига доир бу оят ҳам ҳозирда йўқ бўлиб кетган қулдорчилик даврига доир оятлардандир.\n\n34. (Эй, мўминлар,) дарҳақиқат, Биз сизларга баён этувчи оятларни, сизлардан илгари ўтганлар тўғрисидаги масал(лар)ни ва тақводорлар учун насиҳатни нозил қилдик.\n\n35. Аллоҳ осмонлар ва Ернинг «нури»дир. Нурининг мисоли худди бир токча ичидаги чироқ, бу чироқ бир шиша ичида, у шиша гўё бир дурдан яралган юлдузга ўхшайди. У (чироқ) на шарқий ва на ғарбий бўлмаган муборак зайтун дарахти (мойи)дан ёқилур. Унинг мойи (мусаффолигидан), гарчи унга олов тегмаса-да, (атрофни) ёритиб юборгудекдир. (Мазкурлар қўшилганда эса), нур устига нур (бўлур). Аллоҳ ўзининг (бу) нурига ўзи хоҳлаган кишиларни ҳидоят қилур. Аллоҳ одамлар (ибрат олишлари) учун (мана шундай) масалларни келтирур. Аллоҳ барча нарсани билувчидир.\n\nИзоҳ: Аллоҳнинг нури унинг ҳидоятидир. Лекин бу оятдаги нур сўзининг чуқур маъноларидан огоҳ бўлишни истаган киши тафсир китобларига ёки Абу Ҳомид Ғаззолий битган «Китоб ан-Нур» китобига мурожаат қилиши мумкин.\n\n36. (У чироқ) кўтарилишига (қурилишига) ва уларда ўзининг номи зикр қилинишига Аллоҳ изн берган уйларда (масжидларда)дир. У (масжид)ларда эртаю-кеч Унга тасбеҳ айтадиган\n\n37. кишилар бордир. Уларни на тижорат ва на савдо (ишлари) Аллоҳнинг зикридан, намозни мукаммал адо этишдан ва закот беришдан чалғита олмас. Улар диллар ва кўзлар изтиробга тушиб қоладиган кун (қиёмат)дан қўрқурлар.\n\n38. Улар қилган эзгу амаллари сабабли Аллоҳнинг мукофотлаши ва яна уларга ўз фазли билан зиёда (савоблар ато) қилиши учун (ибодат қилурлар). Аллоҳ (ўзи) хоҳлаган кишиларга беҳисоб ризқ берур.\n\n39. Куфрда бўлганларнинг қилган амаллари эса саҳродаги саробга ўхшайди. Ташна одам уни сув деб ўйлар, унинг олдига келгач эса, ҳеч нарса топа олмас ва Аллоҳни унинг (қилган амалининг) олдида топур. Бас, У унинг ҳисоб-китобини мукаммал қилур. Аллоҳ тез ҳисоб-китоб қилувчидир.\n\n40. Ёки (кофирларнинг қилган амаллари) устма-уст тўлқин ва унинг устида (қора) булут қоплаб олган денгиздаги зулматларга ўхшайди. (Улар) устма-уст зулматлардир: қўлини чиқариб (қараса) уни кўра олмас. Кимга Аллоҳ нур (имон) бермаса, бас, унинг (учун) ҳеч қандай нур йўқдир.\n\n41. (Эй, Муҳаммад,) Аллоҳга осмонлар ва Ердаги бор жонзот, саф тортган қушлар ҳам тасбеҳ айтишини кўрмадингизми? Ҳар бири ўз дуо ва тасбеҳини билур. Аллоҳ эса, уларнинг қилаётган (барча) ишларини билувчидир.\n\n42. Осмонлар ва Ернинг подшоҳлиги Аллоҳга хосдир. Қайтиш ҳам Аллоҳнинг ҳузуригадир.\n\n43. Аллоҳнинг булутларни ҳайдашини, сўнгра уларни бирлаштиришини, сўнгра уларни устма-уст қалаштиришини кўрмадингизми? Сўнгра (булут) орасидан ёмғир чиқаётганини кўрасиз. (Аллоҳ) осмондан - ундаги тоғ (булут)лардан дўл ёғдириб, уни ўзи хоҳлаган кишиларга етказур ва ўзи хоҳлаган кишилардан буриб юборур. Чақмоғининг ёруғлиги кўзларни кетказгудекдир.\n\n44. Аллоҳ кеча ва кундузни айлантириб турар. Албатта, бунда кўз эгалари (оқиллар) учун ибрат бордир.\n\n45. Аллоҳ барча жониворни сувдан яратди. Улардан қорни билан (судралиб) юрадиганлари ҳам, икки оёқда юрадиганлари ҳам, тўрт (оёқ)да юрадиганлари ҳам бордир. Аллоҳ ўзи хоҳлаган нарсани яратур. Албатта, Аллоҳ барча нарсага қодирдир!\n\n46. Дарҳақиқат, Биз баён этувчи оятларни нозил қилдик. Аллоҳ ўзи хоҳлаган кишиларни Тўғри йўлга бошлар.\n\n47. Улар (яъни, мунофиқлар): «Аллоҳга ва пайғамбарга имон келтирдик ва бўйин сундик», - дейдилару, шундан кейин улардан бир гуруҳи юз ўгириб кетур. Ана ўшалар мўмин эмасдирлар.\n\n48. Қачонки, ўрталарида ҳукм чиқариш учун Аллоҳ ва Унинг пайғамбарига чорлансалар, бирданига улардан бир гуруҳи (пайғамбар ҳузурига келишдан) бош тортувчилардир.\n\n49. Агар ҳақиқат улар (тараф)да бўлса, (пайғамбар олдига) бўйин суниб келурлар.\n\n50. Уларнинг дилларида мараз борми ёки Муҳаммаднинг ҳақ пайғамбар эканлигидан шубҳаландиларми ёхуд Аллоҳ ва Унинг пайғамбари улар зарарига ҳукм қилишидан қўрқадиларми?! Йўқ! Уларнинг ўзлари золимлардир!\n\n51. Аллоҳ ва Унинг пайғамбарига ўрталарида ҳукм чиқариш учун чорланган вақтларида, мўминларнинг сўзи «эшитдик ва бўйин сундик» (демоқдир). Ана ўшаларгина иқболлидирлар.\n\n52. Кимки Аллоҳ ва Унинг пайғамбарига итоат этса ва Аллоҳдан қўрқиб, тақво қилса, бас, айнан ўшаларгина ютуқ эгаларидирлар.\n\n53. (Мунофиқлар) агар сиз амр этсангиз, албатта, (жиҳодга) чиқишлари ҳақида (жон) жаҳдлари билан қасам ичдилар. Айтинг: «Қасам ичманглар! (Жиҳод) маълум бир тоатдир (қасам ичишга ҳожат йўқдир). Албатта, Аллоҳ қилаётган ишларингиздан хабардордир».\n\n54. Айтинг: «Аллоҳга бўйин сунингиз ва Пайғамбарга бўйин сунингиз! Энди, агар юз ўгирсангизлар, бас, (Пайғамбар) зиммасида ўзига юкланган нарса (Аллоҳнинг буйруғини етказиш) бордир. Сизларнинг зиммангизда эса ўзларингизга юкланган нарса (унга бўйин суниш) бордир. Агар унга итоат этсангиз, ҳидоят топурсизлар. Пайғамбар зиммасида фақат (сизларга ҳақ динни) етказиш бордир.\n\n55. Аллоҳ сизлардан имон келтирган ва эзгу ишларни қилган зотларга худди илгари ўтган (имонли) зотларни (ер юзига) халифа (ҳукмрон) қилганидек, уларни ҳам ер юзидаги халифа қилишни ва улар учун ўзи рози бўлган (Ислом) динини мустаҳкам қилишни ҳамда уларнинг (Маккадаги кўрган) хавф-хатарларидан сўнг (Мадинада) хотиржамликка айлантириб қўйишни ваъда қилди. Улар Менга ибодат қилурлар ва Менга бирор нарсани шерик қилмаслар. Кимки мана шу (ваъда)дан кейин ношукрлик қилса, бас, улар фосиқлардир.\n\n56. (Эй, мўминлар,) намозни мукаммал адо этинглар, закотни беринглар ва Пайғамбарга итоат этинглар, зора (шунда) раҳм қилинсангизлар.\n\n57. (Эй, Муҳаммад,) кофир бўлган кимсаларни ер юзида (Аллоҳни) ожиз қолдирувчи (ғолиб)лар деб ўйламанг! Уларнинг (борар) жойлари дўзахдир. Нақадар ёмон оқибат у!\n\n58. Эй мўминлар, қўл остингиздаги (қул ва чўри)ларингиз ҳамда балоғатга етмаган (фарзанд)ларингиз уч марта (ҳузурингизга киришда) сизлардан изн сўрасинлар - бомдод намозидан илгари, пешин вақтида (иссиқдан) кийимларингизни ташлаган пайтингизда ва хуфтон намозидан кейин. (Бу) уч (вақт) сизларнинг авратларингиз (очиқ бўлиши мумкин бўлган вақтлар)дир. Улар ўша (вақтлар)дан сўнг (изн сўрамай кирсалар,) сизларга ҳам, уларга ҳам гуноҳ йўқдир. (Чунки) улар сизларга, бирингиз бирингизга келиб-кетиб турувчидирсизлар. Аллоҳ оятларини сизларга мана шундай баён қилур. Аллоҳ билим ва ҳикмат соҳибидир.\n\n59. Қачонки, гўдакларингиз балоғатга етсалар, бас, улар ҳам худди ўзларидан олдинги (балоғатга етган)лар каби изн сўрасинлар! Аллоҳ Ўз оятларини сизларга мана шундай баён қилур. Аллоҳ билим ва ҳикмат соҳибидир.\n\n60. Хотинлардан ўтириб (кексайиб) қолган, никоҳ (эрга тегиш)ни ўйламайдиганлари бирор зийнат билан ясанмаган ҳолларида кийимларини (ёпинчиқларини) ечиб қўйишларида уларга гуноҳ йўқдир. Ўзларини пок (ёпинчиқда) тутишлари улар учун яхшироқдир. Аллоҳ эшитувчи ва билувчидир.\n\n61 (Жангга чиқмасликда) кўзи ожиз кишига гуноҳ йўқдир, чўлоққа ҳам гуноҳ йўқдир, беморга ҳам гуноҳ йўқдир. (Эй, мўминлар,) ўз уйларингиздан, ё оталарингизнинг уйларидан, ё оналарингизнинг уйларидан, ё ака-укаларингизнинг уйларидан, ё опа-сингилларингизнинг уйларидан, ё амакиларингизнинг уйларидан, ё аммаларингизнинг уйларидан, ё тоғаларингизнинг уйларидан, ё холаларингизнинг уйларидан, ё сизлар калитларига эга бўлган уйлардан, ё дўстингизнинг уйидан (изн сўрамасдан) таомланишингизда сизларга (гуноҳ йўқдир). Тўпланган ё бўлинган ҳолларингизда таомланишингизда сизларга гуноҳ йўқдир. Бас, қачонки, уйларга кирсангизлар, бир-бирларингизга Аллоҳ ҳузуридан бўлган муборак, покиза саломни айтинглар (яъни, «Ассалому алайкум» денглар). Сизлар ақл юргизишларингиз учун Аллоҳ ўз оятларини сизларга мана шундай баён қилур.\n\n62. Албатта, мўминлар фақат Аллоҳга ва Унинг пайғамбарига имон келтирган зотлардир. Улар (пайғамбар) билан бирор умумий иш устида бўлган вақтларида - то ундан изн сўрамагунларича - кетмаслар. Фақат Сиздан изн сўрайдиган зотлар - айнан ўшаларгина Аллоҳ ва Унинг пайғамбарига имон келтирадиган зотлардир. Энди, қачонки, улар Сиздан баъзи бир ишлари учун изн сўрасалар, бас, улардан хоҳлаганларингизга изн беринг ва Аллоҳдан уларга мағфират сўранг! Албатта, Аллоҳ кечиримли ва раҳмлидир.\n\n63. (Эй, мўминлар,) пайғамбарни чақиришни ўрталарингизда бир-бирларингизни чақириш каби қилмангизлар! Сизлардан беркинган ҳолларида (пайғамбар ҳузуридан) суғурилиб чиқиб кетадиган кимсаларни Аллоҳ яхши билур. (Пайғамбарнинг) амрига хилоф иш тутадиган кимсалар ўзларига бирор кулфат етиб қолишидан ёки аламли азоб етиб қолишидан сақлансинлар!\n\n64. Огоҳ бўлингизким, осмонлар ва Ердаги бор нарсалар, албатта, Аллоҳникидир! У сизлар нимада эканингизни (мўмин ёки мунофиқлигингизни) ҳам, ўзига қайтариладиган (қиёмат) кунини ҳам яхши билур. Бас, уларни (ўшанда) қилиб ўтган ишларидан хабардор қилур. Аллоҳ барча нарсани билувчидир."
  },
  {
    "name": "Фурқон сураси",
    "text": "ФУРҚОН СУРАСИ\n\nФурқон - ажрим этувчи. Яъни, ҳақ билан ботилни, ҳидоят билан залолатни ажрим қилиб берувчи илоҳий китоб. Ундан мурод Таврот, Забур, Инжилнинг асл нусхалари ва Қуръони карим бўлиши мумкин. Сурада Ислом ақидаларига оид масалалар, имон, ислом, куфр, ширк ва охират ҳақида муҳим маълумотлар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Оламлар (инсонлар ва жинлар)га огоҳлантирувчи бўлиши учун Ўз бандаси (Муҳаммад)га Фурқон (Қуръон)ни нозил этган зот баракотли (буюк)дир.\n\n2. У (яна) осмонлар ва Ернинг ҳукмронлигига эга, фарзанд тутмаган, подшоҳликда шериги бўлмаган ва барча нарсани яратиб, (аниқ) ўлчови билан ўлчаб қўйган зотдир.\n\n3. (Мушриклар) эса Уни қўйиб, бирор нарса ярата олмайдиган, (балки) ўзлари яралувчи бўлган, ўзларига ҳам бирор зарар ёки фойда беришга эга бўлмайдиган ва на ўлим беришга, на ҳаёт беришга ва на қайта тирилтиришга эга бўлмайдиган «илоҳлар»ни тутдилар (уларга сиғиндилар).\n\n4. Куфрда бўлганлар: «Бу (Қуръон) фақат (Муҳаммад) ўзи тўқиб олган бир ёлғондир. Унга бу (ишда) бошқа қавмлар (баъзи аҳли китоблар) ёрдам берган», - деб ноҳақлик ва бўҳтон қилдилар.\n\n5. Яна улар: «(Бу) аввалгиларнинг афсоналаридир, (Муҳаммад) уларни кўчириб олган. Бас, (бу афсоналар) унга эртаю кеч ўқиб берилур», - дедилар.\n\n6. (Эй, Муҳаммад, уларга) айтинг: «Уни осмонлар ва Ердаги (барча) сирни биладиган зот нозил қилгандир. Албатта, У мағфиратли ва раҳмлидир».\n\n7. (Яна) дедилар: «Бу қандай пайғамбарки, (оддий одамлардек) таом еса ва бозорларда юрса?! Унга (пайғамбарлигини тасдиқлайдиган) бирор фаришта туширилиб, у билан бирга огоҳлантирувчи бўлса эди?!\n\n8. Ёки унга (осмондан эҳтиёжи учун) хазина ташланса эди ёхуд унинг учун бир боғ бўлиб, у (боқ)дан овқатланса эди». Золимлар (мўминларга): «Сизлар фақат бир сеҳрланган кишига эргашмоқдасиз»,- дедилар.\n\n9. (Эй, Муҳаммад,) қаранг, улар Сизга қандай масалларни тўқидилар-а?! Бас, улар (ҳақ) йўлдан оздилар. Энди улар йўл (топиш)га қодир бўлмайдилар.\n\n10. Агар хоҳласа, Сиз учун (шу дунёдаёқ) ўшандан (улар айтган боғ ва хазинадан) яхшироқ нарсани - остидан анҳорлар оқиб турадиган жаннатларни қилиб бера оладиган ва Сиз учун қасрларни қуриб берадиган зот (Аллоҳ) баракотли (буюк)дир.\n\n11. Йўқ, улар қиёматни инкор этдилар. Биз эса қиёматни инкор этганлар учун дўзахни тайёрлаб қўйгандирмиз.\n\n12. (Дўзах) уларни узоқ жойдан кўргандаёқ унинг ғалаёни ва бўкиригини эшитурлар.\n\n13. Қачонки, кишанланган ҳолларида унинг тор жойига ташланганларида, ўша жойда (ўзларига) ҳалокат тилаб қолурлар.\n\n14. (Шунда уларга): «Сизлар бугун бир ҳалокат эмас, кўп ҳалокатларни тиланглар» (дейилур).\n\n15. (Эй, Муҳаммад, уларга) айтинг: «Шу (дўзах) яхшироқми ёки тақводорларга ваъда қилинган мангулик жаннатими?!» Улар учун (бу) мукофот ва натижадир.\n\n16. Улар учун ўша жойда мангулик ҳолларида барча хоҳлаган нарсалари муҳайё бўлур. Бу Раббингиз зиммасидаги масъулиятли ваъдадир.\n\n17. (Аллоҳ) уларни (мушрикларни) ҳам, Аллоҳни қўйиб ибодат қилаётган бутларини ҳам тўплаб (уларга): «Менинг анави бандаларимни сизлар йўлдан оздирдингизларми ёки уларнинг ўзлари йўлдан оздиларми?» - дейдиган Кунда,\n\n18. улар дерлар: «Эй, пок Парвардигор, бизлар учун Сендан ўзга дўстлар тутиш мумкин бўлмаган эди. Лекин, (Сен) уларни ва ота-боболарини (шундай) таъминладингки, ҳатто улар (Сени) эслашни ҳам унутдилар ва ҳалокат қавми бўлиб қолдилар».\n\n19. (Эй, мушриклар,) мана, улар (сизлар «Худо»лар деб сиғинган бутлар) айтаётган сўзларингизда сизларни ёлғончи қилдилар. Энди (азобдан) қутулишга ҳам, (ўзларингга) ёрдам қилишга ҳам қодир эмассизлар. Сизлардан ким золим - мушрик бўлса, Биз унга катта азобни тотдирурмиз.\n\n20. (Эй, Муҳаммад,) Сиздан илгари Биз юборган барча пайғамбарлар ҳам, албатта, таом ер ва бозорларда юрар эдилар. Биз сизларнинг баъзиларингизни баъзиларингиз учун синов қилиб қўйдик - (қани,) сабр қила олурмисизлар? Раббингиз эса кўриб турувчи зотдир.\n\n21. Мулоқотимизни умид қилмайдиганлар: «Бизларга (пайғамбарлик учун) фаришталар туширилса эди ёки бизлар Раббимизни (кўзларимиз билан) кўрсак эди», - дедилар. Дарҳақиқат, улар ўзларига бино қўйдилар ва ҳаддан жуда ошиб кетдилар.\n\n22. Улар фаришталарни кўрадиган кунни (қиёмат кунини эсланг). Ўша кунда жиноятчилар учун (ҳеч қандай) хушхабар бўлмас. Ва (фаришталар уларга) дерлар: «(Сизлар учун хушхабар) бутунлай ҳаромдир!»\n\n23. (Зотан) Биз улар қилган ҳар бир амалга келиб, уни сочилган тўзон (каби фойдасиз) қилиб қўйгандирмиз.\n\n24. Жаннат аҳли эса у кунда энг яхши қароргоҳ ва энг гўзал оромгоҳларда бўлурлар.\n\n25. Булутли осмон ёрилиб, фаришталар (ер юзига) тушириладиган кун (қиёмат)ни эсланг!\n\n26. Ўша кунда ҳаққоний подшоҳлик (ёлғиз) Раҳмон учундир. У (кун) кофирларга кўп қийин кун бўлур.\n\n27. У кунда золим қўлларини (бармоқларини) тишлаб (надомат қилиб), дер: «Эҳ, қани эди, мен ҳам пайғамбар билан бир йўлни тутганимда!\n\n28. Ўлим бўлсин менга! Қанийди фалончини дўст тутмаганимда!\n\n29. Аниқки, менга эслатма (Қуръон) келганидан сўнг, ўша (фалончи) мени йўлдан оздирди». (У кунда) шайтон (ўзига эргашган барча) инсонни ёрдамсиз қўювчидир.\n\nИзоҳ: Қиёмат куни бармоқларни тишлаб пушаймон қилувчи золимдан мурод мазкур оятларда Ақаба ибн Аби Муайт бўлиб, уни Исломдан қайтарган шахс Убай ибн Халафдир.\n\n30. Пайғамбар айтди: «Эй, Раббим! Дарҳақиқат, менинг қавмим (Қурайш қабиласи) ушбу Қуръонни тарк этдилар».\n\n31. Биз (Сиздан олдинги) ҳар бир пайғамбар учун (ҳам) жиноятчи кимсалардан мана шундай душман(лар) илганмиз. Раббингизнинг Ўзи етарли раҳнамо ва ёрдамчидир!\n\n32. Куфрда бўлган кимсалар: «(Нега бу Қуръон унга пайғамбарга) яхлит бир тўплам ҳолида нозил қилинмади?» - дедилар. (Эй, Муҳаммад,) Биз у (Қуръон) билан сизнинг дилингизни устивор қилиш учун мана шундай (оз-оздан нозил қилдик) ва уни тартили билан ўқиб бердик.\n\n33. Улар Сизга (Қуръонни айблаш учун юқоридаги каби) масал (савол) келтирсалар, албатта, Биз Сизга ҳақ (жавоб)ни ва гўзал тафсирни келтириб қўйдик.\n\n34. Улар юзтубан ҳолларида жаҳаннам томонга судралурлар. Ана ўшалар энг мақоми ёмон ва йўлдан озган кимсалардир.\n\n35. Қасамки, Биз Мусога Китоб (Таврот) ато этдик ва биродари Ҳорунни у билан бирга вазир этдик.\n\n36. Сўнгра дедик: «Бизнинг оятларимизни ёлғонга йўйган қавм (Фиръавн ва унинг қавми) олдига борингиз!» Бас, (ўз куфрларидан қайтишмагач,) Биз уларни (денгизга ғарқ қилиш билан) қириб ташладик.\n\n37. Нуҳ қавмини (эсланг)! Қачонки, улар пайғамбарларини инкор этишгач, Биз уларни ғарқ қилдик ва уларни одамлар учун ибрат қилиб қўйдик. Яна Биз (бу каби) золимлар учун (охиратда ҳам) аламли азоб тайёрлаб қўйгандирмиз.\n\n38. Од, Самуд (қабилаларини) ва қудуқ эгаларини ҳамда шу орадаги кўп авлодларни (эсланг)!\n\nИзоҳ: Қудуқ эгалари - Шуайб пайғамбарнинг ҳалокатга учраган қавми.\n\n39. Барчаларига масаллар келтирдик ва (гап кор қилмагач), барчаларини бутунлай йўқ қилиб юбордик.\n\n40. Аниқки, улар (сафар кезларида) шумли ёмғир (яъни, тош) ёғдирилган шаҳардан ўтгандирлар. Ахир, улар уни кўрмасмидилар (ибрат олмасмидилар)?! Йўқ, улар қайта тирилишга умид қилмаган кимсалардир!\n\n41. (Эй, Муҳаммад,) қачонки, улар Сизни кўрсалар: «Аллоҳ мана шуни пайғамбар қилиб юбордими?!\n\n42. Агар сабр қилиб (маҳкам турмаганимизда), ҳақиқатан, у бизларни илоҳларимиздан оздираёзди-я», - деб Сизни масхара қилурлар. Яқинда - азобни кўрган вақтларида, ким йўлдан кўпроқ озган эканини билиб олурлар.\n\n43. Кўрдингизми, ким ҳаво(йи нафс)ларини илоҳ қилиб олган бўлса, Сиз унинг устида муаккал (масъул) бўлармидингиз?!\n\n44. Ёки Сиз уларнинг кўпларини (ҳақ сўзни) тинглай оладилар ё англай оладилар деб ўйлайсизми?! (Йўқ, асло!) Улар ҳайвонларга ўхшайдилар, холос. Балки, улар янада йўлдан озганроқдирлар.\n\n45. Парвардигорингизнинг сояни қандай ёйиб қўйганини кўрмадингизми?! Агар хоҳласа, уни сокин қилиб қўйган бўлур эди. Сўнгра қуёшни унга (соянинг борлигига) далил қилдик.\n\n46. Сўнгра уни астагина Ўзимизга тортиб олурмиз.\n\n47. (Аллоҳ) сизлар учун тунни либос (парда), уйқуни ором қилиб қўйган, кундузни эса (сизлар учун) жонланиш қилган зотдир.\n\n48. У Ўз раҳмати (ёмғири) олдидан хушхабар қилиб шамолларни юборган зотдир. Осмондан пок сув (ёмғир) ёғдирдик.\n\n49. Бу ўлик шаҳар (ерларини) тирилтириш ва Ўзимиз яратган кўплаб чорва ҳайвонлари ҳамда инсонларни суғориш учундир.\n\n50. У (сув)ни эслатма олишлари учун (одамлар) ораларида тақсимлаб қўйдик, (аммо) одамларнинг кўплари фақат ношукрликни истадилар.\n\n51. Агар Биз хоҳласак, ҳар қишлоқ (ва шаҳар)га бир огоҳлантирувчи (пайғамбар) юборган бўлур эдик.\n\n52. Бас, Сиз кофирларга итоат этманг ва у (Қуръон)нинг ёрдамида уларга қарши қаттиқ курашинг!\n\nИзоҳ: Макка мушриклари Ҳазрати Росул (а. с.)дан ота-боболари сиғинган соҳта маъбудларга сигиниш ва янги тавҳид динини тарк этишни таклиф қилганларида, Аллоҳ таоло уларнинг бу таклифини рад этишга ва улар билан илоҳий оятлар асосида баҳс юритишга буюради.\n\n53. (Аллоҳ) икки денгиз (дарё)ни буниси жуда чучук, униси жуда шўр қилиб оқизиб қўйган ва уларнинг ўртасида тўсиқ ва пухта парда қилиб қўйган зотдир.\n\n54. У (ҳақир) сувдан (манийдан) инсонни яратиб, сўнг уни (насл) - насабли ва қуда-анда қилиб қўйган зотдир. Дарҳақиқат, Раббингиз (ҳар ишга) қодирдир.\n\n55. (Кофирлар) Аллоҳни қўйиб, ўзларига фойда ҳам, зарар ҳам етказа олмайдиган нарсаларга ибодат қиладилар. Кофир ўз Парвардигорига қарши (шайтонга) ёрдамчидир.\n\n56. (Эй, Муҳаммад,) Биз Сизни фақат (мўминларга жаннатдан) хуш хабар берувчи, (кофирларни эса охират азобидан) огоҳлантирувчи қилиб юбордик.\n\n57. Айтинг: «Мен сизлардан унинг устидан (ҳеч қандай) ҳақ сўрамайман, фақат Парвардигори сари йўл тутишни хоҳлайдиган кишилар бўлса бас».\n\n58. Ўлмайдиган Тирик зотга таваккул қилинг ҳамда Унга ҳамди билан тасбеҳ айтинг! У Ўз бандаларининг гуноҳларидан етарли огоҳдир.\n\n59. У осмонлар ва Ерни ҳамда уларнинг орасидаги (барча) нарсаларни олти кунда яратиб, сўнгра Арш узра муставий бўлган зотдир. У Раҳмондир. Бас, У зот ҳақида хабардор (билимдон кишилар)дан сўранг!\n\n60. Қачонки (мушрикларга): «Раҳмонга сажда қилинглар!» - дейилса, улар: «Нима у Раҳмон? Сен буюрган нарсага сажда қилаверамизми?» - дейишади ва (бу сўз) уларни янада (имондан) йироқлаштиради.\n\n(Сажда ояти)\n\n61. Осмонда буржларни барпо қилган ва унда чироқ (қуёш) ва нурафшон ойни пайдо қилган зот баракотли (буюк)дир.\n\n62. У эслатма олмоқчи ёки шукр қилмоқчи бўлган кишилар учун кеча ва кундузни (ўзаро) ўринбосар қилиб қўйган зотдир.\n\n63. Раҳмоннинг (суюкли) бандалари ерда тавозе билан юрадиган, жоҳил кимсалар (бемаъни) сўз қотганда «Саломатлик бўлсин», деб жавоб қиладиган кишилардир.\n\n64. Улар кечаларни Парвардигорга сажда қилган ва тик турган (бедор) ҳолда ўтказадиган кишилардир.\n\n65. Улар: «Парвардигоро, Ўзинг бизлардан жаҳаннам азобини даф этгин. Дарҳақиқат, унинг азоби ҳалокатлидир.\n\n66. Дарҳақиқат, у энг ёмон қароргоҳ ва энг ёмон мақомдир»,- дейдиган кишилардир.\n\n67. Улар эҳсон қилганларида исроф ҳам, хасислик ҳам қилмаслар, (тутган йўллари) бунинг ўртасида - мўътадилдир.\n\n68. Улар Аллоҳ билан бирга бошқа «илоҳ»га илтижо қилмаслар ва Аллоҳ ўлдиришни ман этган жонни ноҳақ ўлдирмаслар ҳамда зино қилмаслар. Ким мана шу (гуноҳлар)ни қилса, гуноҳ (уқубат)га учрар.\n\n69. Қиёмат кунида унга азоб бир неча баробар зиёда қилинур ва у жойда хорланган ҳолида мангу қолур.\n\n70. Илло, кимки тавба қилса ва имон келтириб, яхши амал қилса, бас, Аллоҳ ана ўшаларнинг ёмонлик (гуноҳ)ларини яхшилик (савоб)ларга айлантириб қўюр. Аллоҳ мағфиратли ва раҳмли зотдир.\n\n71. Кимки тавба қилиб эзгу (ишларни) қилса, бас, албатта, у Аллоҳ (ризоси ва мағфирати)га қайтган бўлур.\n\n72. Улар (Раҳмоннинг суюкли бандалари) ёлғон гувоҳлик бермаслар ва беҳуда (сўз ё иш) олдидан ўтган вақтларида олижаноблик билан (ундан юз ўгирган ҳолларида) ўтарлар.\n\n73. Уларга Парвардигорларининг оятлари эслатилган вақтида у (оятлар)га кар ва кўр ҳолларида йиқилмайдилар (балки уларни англаб-билиб амал қилурлар).\n\n74. Улар: «Парвардигоро, хотинларимиздан ва зурриётларимиздан бизларга кўз қувончини бахш эт ва бизларни тақводорларга пешво қилгин», - дейдиган кишилардир.\n\n75. Айнан ўшалар сабр қилганлари сабабли (жаннатдаги) юксак даражалар билан мукофотланурлар ва у жойда (фаришталар томонидан) салом ва омонлик билан қарши олинурлар.\n\n76. Улар ўша жойда мангу қолурлар. У энг гўзал қароргоҳ ва энг гўзал даргоҳдир.\n\n77. (Эй, Муҳаммад, мушрикларга) айтинг: «Агар дуоларингиз бўлмаганида, Парвардигорим сизларга парво қилмас эди. Бас, сизлар (У юборган пайғамбарни) инкор этдингиз. Энди, албатта, сизларга (азоб- уқубат) лозим бўлур»."
  },
  {
    "name": "Шуаро сураси",
    "text": "ШУАРО СУРАСИ\n\nШуаро - шоирлар.\n\nСурада тавҳид, имон, Ислом, инсоний фазилатларга даъват, коинот сирлари, пайғамбарлар, охиратга тааллуқли маълумотлар ёритилади.\n\nМеҳрибон ва раҳмли Аллоҳ номи билан (бошлайман).\n\n1. То, Син, Мим.\n\n2. Ушбулар аниқ Китоб оятларидир.\n\n3. (Эй, Муҳаммад,) эҳтимол, Сиз (Макка мушриклари) мўмин бўлмаганлари учун ўзингизни ҳалок қилмоқчидирсиз.\n\n4. Агар Биз хоҳласак, уларга осмондан мўъжиза нозил қилар эдик-да, у сабабли бўйинлари эгилиб қоларди.\n\n5. Уларга Раҳмон (томони)дан янги эслатма келиши билан, албатта, улар ундан юз ўгирувчи бўлдилар.\n\n6. Бас, улар (пайғамбарни) инкор этдилар. Уларга эса ўзлари масхара қилган нарсанинг ахбороти келур.\n\n7. Ахир, (улар) ерга боқиб, унда барча турдаги фойдали навлардан қанчасини ундириб қўйганимизни кўрмадиларми?!\n\n8. Албатта, бунда аломат бордир. (Лекин) уларнинг кўплари имон келтирувчи бўлмадилар.\n\n9. Раббингиз эса, У қудратли ва раҳмлидир.\n\n10. (Эй, Муҳаммад,) эсланг, Раббингиз Мусога нидо қилиб: «Золимлар қавмига боргин -\n\n11. Фиръавн қавмига. Улар (Мендан) қўрқмайдиларми?!» (деган эди).\n\n12. Мусо айтди: «Эй, Раббим (борурман, лекин) улар мени ёлғончи қилишларидан қўрқаман.\n\n13. Дилим танг бўлур, тилим эса бурро эмас. Бас, (биродарим) Ҳорунга ҳам (пайғамбарлик) юборгин!\n\n14. Яна улар наздида менинг гуноҳим бор. Бас, мени ўлдириб қўйишларидан қўрқаман».\n\nИзоҳ: Яъни, мисрлик бир қибтий йигитни ўлдирганман.\n\n15. (Аллоҳ) деди: «Йўқ (ўлдира олмаслар)! Бас, (Ҳорун билан) мўъжизаларимизни олиб боринглар! Албатта, Биз сизлар билан бирга (савол-жавобларингизни) тинглаб турувчидирмиз.\n\n16. Бас, икковингиз Фиръавнга бориб айтинглар: «Ҳақиқатан, биз оламлар Парвардигорининг элчиларимиз.\n\n17. Исроил авлодини бизга қўшиб (ўз юртлари - Фаластинга) жўнатгин!»\n\n18. (Фиръавн Мусога) деди: «Биз сени болалик чоғингда ўз ичимизда тарбияламаганмидик, умрингнинг бир неча йилида орамизда турган эдинг-ку!\n\n19. Кейин ношукрлардан бўлиб қилган ишингни қилган эдинг-ку!»\n\n20. (Мусо) айтди: «Ўшанда мен у ишни янглишганлардан бўлиб қилган эдим.\n\n21. Сўнгра сизлардан қўрқиб қочиб кетдим. Кейин Раббим менга ҳикмат берди ва мени пайғамбарлардан қилди.\n\n22. Ўша сен менга миннат қилаётган неъмат (аслида) сен Исроил авлодини қул қилиб олишинг туфайлидир».\n\nИзоҳ: Яъни, ўзингни ўтказган зулминг туфайли мен сенинг саройингга келиб қолганман. Акс ҳолда, ўз оиламда тарбия топган бўлур эдим. Шунинг учун мени парвариш қилганингни миннат қилма.\n\n23. Фиръавн деди: «Оламлар Парвардигори (деганинг) нимаси яна?»\n\n24. (Мусо) айтди: «Агар ишонадиган бўлсанглар, У осмонлар ва Ернинг ҳамда уларнинг орасидаги барча нарсаларнинг Парвардигори (мураббийси)дир».\n\n25. (Фиръавн) атрофидаги (аъён)ларга: «Эшитмаяпсизларми», - деди.\n\n26. (Мусо) айтди: «(У) сизларнинг ҳам, ўтган ота-боболарингизнинг ҳам Парвардигоридир».\n\n27. (Фиръавн) деди: «Сизларга юборилган (бу) пайғамбарингиз, қасамки, жиннидир».\n\n28. (Мусо) айтди: «Агар ақл ишлатувчи бўлсангизлар, У машриқ ва мағриб ҳамда уларнинг ўртасидаги нарсаларнинг (ҳам) Парвардигоридир».\n\n29. (Фиръавн) деди: «Қасамки, агар мендан ўзгани илоҳ қилиб оладиган бўлсанг, албатта, мен сени зиндонбандлардан қилурман!»\n\n30. (Мусо) айтди: «Агар мен сенга аниқ нарса (мўъжиза) келтирсам-чи?»\n\n31. (Фиръавн) деди: «Бас, агар ростгўйлардан бўлсанг, ўша (мўъжизанг)ни келтир-чи?!»\n\n32. (Мусо) асосини ташлаган эди, бирданига у аниқ аждаҳога айланди.\n\n33. Қўлини (қўйнидан) чиқарган эди, бехос у қараб турганларга оқ бўлиб кўринди, (ҳолбуки, Мусо ўзи қорамтир одам эди).\n\n34. (Фиръавн) атрофидаги зодагонларга: «Аниқки, бу (Мусо) билимдон сеҳргардир.\n\n35. У ўз сеҳри билан сизларни ўз ерларингиздан чиқармоқчи. Нима дейсизлар?» - деди.\n\n36. Улар айтишди: «Уни ва акаси (Ҳорун)ни қўйиб тургин-да, ҳамма шаҳарларга (сеҳргарларни йиғиб келадиган кишиларни) жўнатгин!\n\n37. Улар сенга барча ўткир сеҳргарларни келтирсинлар!»\n\n38. Бас, сеҳргарлар маълум кунда белгиланган жойга тўпландилар.\n\n39. Одамларга айтилди: «Сизлар тўпланиб бўлдингларми?\n\n40. Балки, биз, сеҳгарлар ғолиб чиқсалар, уларга эргашурмиз»\n\n41. Қачонки, сеҳргарлар келишгач Фиръавнга: «Агар биз ғолиб бўлсак, албатта, бизлар учун (катта) мукофот бўлурми?» - дейишди.\n\n42. (У:) «Ҳа, у ҳолда, албатта, сизлар менинг яқинларимдан бўлурсизлар», - деди.\n\n43. Мусо уларга: «Ташлайдиган нарсаларингизни ташланглар!» - деди.\n\n44. Бас, улар арқон ва асоларни (ерга) ташладилар ва: «Фиръавннинг қудратига қасамки, албатта, бизлар ғолиб чиқувчидирмиз», - дедилар.\n\n45. Сўнгра Мусо асосини ташлаган эди, бирдан у (асо) уларнинг «ясама»ларини юта бошлади.\n\n46. Бас, у сеҳргарлар сажда қилган ҳолларида ерга йиқилдилар.\n\n47. «Барча оламларнинг Парвардигорига,\n\n48. Яъни, Мусо ва Ҳоруннинг Парвардигорига имон келтирдик», - дедилар.\n\n49. (Фиръавн ғазаб билан) айтди: «Мен изн бермай туриб унга имон келтирдингизми?! Албатта, у (Мусо) сизларга сеҳр ўргатган каттангиздир. Бас, яқинда билурсизлар Албатта, мен оёқ-қўлларингизни қарама- қаршисига (ўнг қўл, чап оёғингизни ёки аксинча) кесурман ва сизларнинг барчангизни осиб ташлайман!»\n\n50. Улар дедилар: «Зарари йўқ. Зеро, биз Раббимизга қайтувчидирмиз.\n\n51. Биз (Мусога) имон келтирганларнинг биринчиси бўлганимиз сабабли, Раббимиз бизнинг гуноҳларимизни мағфират этишини умид қилурмиз».\n\n52. Биз Мусога: «Бандаларим (Исроил авлоди) билан тунда йўлга чиққин! Албатта, сизларнинг изингизга тушилур», - деб ваҳий юбордик.\n\n53. Бас, Фиръавн барча шаҳарларга (аскар) йиғувчиларни жўнатди (ва деди):\n\n54. «Аниқки, улар озгина кишилардир.\n\n55. Дарҳақиқат, улар (чиқиб кетишлари билан) бизларни ғазаблантирувчидирлар!\n\n56. Бизлар эҳтиёткор жамоадирмиз».\n\n57. Бас, уларни (Фиръавн ва унга эргашганларни) боғлар ва булоқлардан айирдик.\n\n58. Хазиналар ва шинам маскандан ҳам.\n\n59. Яна уларга Исроил авлодини ворис қилдик.\n\n60. Бас, (Фиръавн лашкари) тонг пайтида уларнинг изига тушдилар.\n\n61. Бас, қачонки, икки жамоа бир-бирини кўришгач, Мусонинг ҳамроҳлари: «Бизлар аниқ тутилдик», - дедилар.\n\n62. (Мусо) айтди: «Йўқ, мен билан бирга Парвардигорим бор. Албатта, У мени (хавфсиз) йўлга бошлар!»\n\n63. Бас, Биз Мусога: «Асойинг билан денгизни ургин!» - деб ваҳий юбордик. Бас, (денгиз) бўлиниб, ҳар бир бўлак (сув) улкан тоғ каби бўлди.\n\n64. Бошқаларни (Фиръавн ва унинг лашкарини ҳам) ўша (йўл)га яқинлаштирдик.\n\n65. Мусо ва у билан бирга бўлганларнинг барчаларини қутқардик.\n\n66. Сўнгра бошқаларни (денгизга) ғарқ қилиб юбордик.\n\n67. Албатта, бунда ибрат бордир. (Лекин одамларнинг) кўплари имон келтирувчи бўлмадилар.\n\n68. Албатта, Раббингиз қудратли ва раҳмлидир.\n\n69. (Эй, Муҳаммад,) уларга Иброҳим хабарини ўқиб беринг!\n\n70. Ўшанда у отаси ва қавмига: «Нимага ибодат қилмоқдасизлар?» - деди.\n\n71. Улар: «Санамларга ибодат қилмоқдамиз. Бас, уларга сиғинишда давом этурмиз», - дедилар.\n\n72. (Иброҳим) айтди: «Илтижо қилган пайтларингизда (бутларингиз) сизларни (илтижоларингизни) эшитадиларми?\n\n73. Ёки сизларга фойда ё зарар етказа оладиларми?»\n\n74. Улар дедилар: «Йўқ, бизлар ота-боболаримизнинг мана шундай қилишларини кўрганмиз».\n\n75. (Иброҳим) айтди: «Сиғинаётган нарсаларингни (ўйлаб) кўрдиларингизми?\n\n76. Ўзларинг ва олдин ўтган ота-боболарингиз ҳам?\n\n77. Албатта, улар менга душмандир. (Мен уларга эмас), оламлар Парвардигоригагина (ибодат қилурман).\n\n78. У мени яратгандир, бас, У мени ҳидоят қилур.\n\n79. Унинг Ўзигина мени едирур ва ичирур.\n\n80. Касал бўлганимда, Унинг Ўзи менга шифо берур.\n\n81. У мени ўлдирур, сўнгра (қиёмат куни қайта) тирилтирур.\n\n82. У жазо куни (қиёматда) менинг хатоларимни мағфират этишини умид қилурман.\n\n83. Эй, Раббим! Менга ҳикмат бахш этгин ва мени солиҳ (банда)ларга қўшгин!\n\n84. Яна мен учун кейингилар ўртасида яхши гаплар пайдо этгин!\n\n85. Яна мени неъматлар боғининг ворисларидан қилгин!\n\n86. Отамни мағфират қилгин. У адашганлардан эди.\n\n87. Қайта тириладиган Кунда мени шарманда қилмагин!».\n\n88. У кунда на мол-дунё ва на фарзандлар фойда бермас,\n\n89. Фақат Аллоҳ ҳузурига соғлом дил билан келган кишиларгагина (фойда берур).\n\n90. (У кунда) жаннат тақводорларга яқин қилинур.\n\n91. Дўзах эса йўлдан озганларга намойиш қилинур.\n\n92. Ва уларга: «Ибодат қилиб ўтган бутларингиз қани\n\n93. Аллоҳни қўйиб? Улар сизларга ёрдам бера оларми ёки ўзлари ёрдам ола билурми?!» - дейилур.\n\n94. Бас, унга у (бут)лар, йўлдан озган кимсалар (дўзахга) улоқтирилур.\n\n95. ва иблис лашкарларининг барчалари ҳам.\n\n96. Улар (дўзахда) баҳслашар эканлар, дейдилар:\n\n97. «Аллоҳга қасамки, албатта, бизлар аниқ залолатда эканмиз.\n\n98. Қачонки, сизларни оламларнинг Парвардигорига тенглаштирган пайтимизда.\n\n99. Бизларни айнан жиноятчилар йўлдан оздирдилар.\n\n100. Энди бизлар учун на оқловчилар бор,\n\n101. на бирор қадрдон дўст.\n\n102. Бас, қанийди яна бир марта (яшашлик) бўлса-ю, бизлар ҳам мўминлардан бўлсак».\n\n103. Албатта, бунда аломат (ибрат) бордир. (Лекин, одамларнинг) кўплари имон келтирувчи бўлмадилар.\n\n104. Албатта, Раббингиз қудратли ва раҳмлидир.\n\n105. Нуҳ қавми пайғамбарларни инкор этди.\n\n106. Ўшанда уларга бирордарлари Нуҳ айтган эди: «Аллоҳдан қўрқмайсизларми?!\n\n107. Албатта, мен сизларга юборилган ишончли пайғамбардирман!\n\n108. Бас, Аллоҳдан қўрқинглар ва менга итоат этинглар!\n\n109. Мен сизлардан бу (даъватим) учун мукофот сўрамайман. Менинг мукофотим фақат оламларнинг Парвардигори зиммасидадир.\n\n110. Бас, Аллоҳдан қўрқинглар ва менга итоат этинглар!»\n\n111. Улар дедилар: «Сенга разил (камбағал) одамлар эргашган бўлса, бизлар сенга (қандай қилиб) имон келтирайлик?!»\n\n112. (Нуҳ) айтди: «Мен уларнинг нима иш қилувчи эканларини билмасман.\n\n113. Агар сезсаларингиз, уларнинг ҳисобкитоби фақат Раббимнинг зиммасидадир.\n\n114. Мен (сўзингизга кириб) мўминларни (ҳузуримдан) ҳайдовчи эмасман.\n\n115. Мен фақат очиқ огоҳлантирувчидирман».\n\n116. Улар дедилар: «Қасамки, агар (даъватингдан) тўхтамасанг, эй, Нуҳ, албатта, тошбўрон қилинувчилардан бўлурсан!»\n\n117. (Шунда Нуҳ) айтди: «Эй, Раббим, қавмим мени инкор этдилар.\n\n118. Энди Сен Ўзинг мен билан уларнинг орасини очиб қўйгин ва менга ҳамда мен билан бирга бўлган мўминларга нажот бергин!»\n\n119. Бас, Биз унга ва у билан бирга бўлган кишиларга (ичи) тўла кемада нажот бердик.\n\n120. Сўнгра, (кема нажотидан) кейин қолганларни ғарқ қилдик.\n\n121. Албатта, бунда аломат (ибрат) бордир. (Лекин одамларнинг) кўплари имон келтирувчи бўлмадилар.\n\n122. Албатта, Раббингиз қудратли ва раҳмлидир.\n\n123. Од (қабиласи) пайғамбарларни инкор этди.\n\n124. Ўшанда уларга биродарлари Ҳуд айтган эди: «(Аллоҳдан) қўрқмайсизларми?\n\n125. Албатта, мен сизларга (юборилган) ишончли пайғамбардирман!\n\n126. Бас, Аллоҳдан қўрқинглар ва менга итоат этинглар!\n\n127. Мен бу (даъватим) учун сизлардан мукофот сўрамайман. Менинг мукофотим фақат оламларнинг Парвардигори зиммасидадир.\n\n128. Сизлар ҳар бир тепаликка ўйин-кулги учун бир белги (баланд бинолар) қураверасизларми?!\n\n129. Гўё мангу яшаймиз, деб қасрларни солаверасизларми?!\n\n130. Қачон (бирор кишини жазога) тутсан гизлар, бераҳмларча тутасизларми?!\n\n131. Бас, Аллоҳдан қўрқинглар ва менга итоат этинглар!\n\n132. Сизларни ўзларингиз биладиган неъматлар билан сийлаган зотдан (Аллоҳдан) қўрқингиз!\n\n133. У сизларни чорва ҳайвонлари ва ўғиллар билан қўллади,\n\n134. боғлар ва булоқлар билан ҳам.\n\n135. Мен сизларнинг устингизга улуғ кун (Қиёмат)нинг азоби (тушиши)дан қўрқаман».\n\n136. Улар дедилар: «Сенинг насиҳат қилишинг ёки ваъз қилувчилардан бўлмаслигинг бизлар учун баробардир.\n\n137. Албатта, бу (айшу ишратга берилиш) аввалгилардан қолган хулқ (одат)дир.\n\n138. Бизлар шунинг учун азобланувчи эмасмиз».\n\n139. Бас, улар (Ҳудни) ёлғончига чиқаришгач, Биз уларни ҳалок этдик. Албатта, бунда ибрат бордир. (Лекин одамларнинг) кўплари имон келтирувчи бўлмадилар.\n\n140. Албатта, Раббингиз қудратли ва раҳмлидир.\n\n141. Самуд (қабиласи) пайғамбарларни инкор этди.\n\n142. Ўшанда биродарлари Солиҳ уларга айтган эди: «(Аллоҳдан) қўрқмайсизларми?!\n\n143. Албатта, мен сизларга (юборилган) ишончли пайғамбардирман!\n\n144. Бас, Аллоҳдан қўрқинглар ва менга итоат этинглар!\n\n145. Мен бу (даъватим) учун сизлардан мукофот сўрамайман. Менинг мукофотим фақат оламларнинг Парвардигори зиммасидадир.\n\n146. Сизлар тинчгина бу ердаги нарсаларга,\n\n147. боғлару булоқларга,\n\n148. экинлар ва новдалари мулойим хурмо дарахтлари ичига (мангу) қўйиб қўйилурмисиз?!\n\n149. Яна зукколик билан тоғлардан уйлар ҳам йўнмоқдасизлар (ясамоқдасизлар)ми?!\n\n150. Бас, Аллоҳдан қўрқинглар ва менга итоат этинглар!\n\n151. Ҳаддан ошувчиларнинг амрига итоат этманглар!\n\n152. Улар ер юзида бузғунчилик қилурлар ва (ҳеч нарсани) ўнглай олмайдилар».\n\n153. Улар дедилар: «Сен аниқ сеҳрланган кимсалардандирсан!\n\n154. Сен ҳам худди бизларга ўхшаган одамдирсан. Бас, агар (даъвоингда) ростгўйлардан бўлсанг, бирор мўъжиза келтир!».\n\n155. У айтди: «(Менинг мўъжизам) мана шу туядир. (Маълум бир кун сув) ичиш навбати уникидир. Маълум бир кун эса сизларнинг ичиш навбатингиздир.\n\n156. Яна унга бирор ёмонлик етказа кўрманглар, акс ҳолда сизларни улуғ кун (Қиёмат)нинг азоби тутар».\n\n157. Бас, улар (туяни) сўйдилар-да, надомат қилувчиларга айландилар.\n\n158. Уларни азоб тутди. Албатта, бунда аломат (ибрат) бордир. (Лекин одамларнинг) кўплари имон келти рувчи бўлмадилар.\n\n159. Албатта, Раббингиз қудратли ва раҳмлидир.\n\n160. Лут қавми пайғамбарларни инкор этди.\n\n161. Ўшанда уларга биродарлари Лут айтган эди: «(Аллоҳдан) қўрқмайсизларми?!\n\n162. Албатта, мен сизларга (юборилган) ишончли пайғамбардирман.\n\n163. Бас, Аллоҳдан қўрқинглар ва менга итоат этинглар!\n\n164. Мен бу (даъватим) учун сизлардан мукофот сўрамайман. Менинг мукофотим фақат оламларнинг Парвардигори зиммасидадир.\n\n165. Сизлар оламлардан фарқли равишда эркакларга яқинлашурмисизлар?!\n\n166. Ҳамда Раббингиз сизлар учун яратган жуфти ҳалолларингизни тарк қилурмисиз?! Йўқ, сизлар ҳаддан ошувчи қавмдирсизлар».\n\n167. Улар дедилар: «Қасамки, агар тўхтамасанг, эй, Лут, албатта, сургун қилинувчилардан бўлурсан!»\n\n168. У айтди: «Албатта, мен сизларнинг (бу) ишларингизни ёқтирмайдиганлардандирман.\n\n169. Эй, Раббим, менга ва аҳлимга (мўминларга) улар қилаётган иш (касофати)дан нажот бергин».\n\n170. Бас, Биз унга ва унинг барча аҳлига нажот бердик.\n\n171. Илло (азобда) қолувчилардан бўлган бир кампирга (Лутнинг имонсиз хотинига нажот бермадик).\n\n172. Сўнгра бошқаларни ҳалок қилдик.\n\n173. Улар устига ёмғир (тош) ёғдирдик. Бас, огоҳлантирилган (бу) кимсаларнинг ёмғири нақадар ёмон бўлди!\n\n174. Албатта, бунда аломат (ибрат) бордир. (Лекин одамларнинг) кўплари имон келтирувчи бўлмадилар.\n\n175. Албатта, Раббингиз қудратли ва раҳмлидир.\n\n176. Айка халқи («Дарахтзор эгалари») (Шуайб пайғамбар қавми) пайғамбарларни инкор этдилар.\n\n177. Ўшанда уларга Шуайб айтган эди: («Аллоҳдан) қўрқмайсизларми?!\n\n178. Албатта, мен сизларга (юборилган) ишончли пайғамбардирман.\n\n179. Бас, Аллоҳдан қўрқинглар ва менга итоат этинглар!\n\n180. Мен бу (даъватим) учун сизлардан мукофот сўрамайман. Менинг мукофотим фақат оламларнинг Парвардигори зиммасидадир.\n\n181. Ўлчовни тўла ўлчанглар ва (одамларга) зиён етказувчилардан бўлманглар!\n\n182. Шунингдек, тўғри тарози билан тортинглар!\n\n183. Одамларга нарсаларни камайтириб берманглар ва ер юзида бузғунчилик тарқатиб юрманглар.\n\n184. ҳамда сизларни ҳам, олдин яралганларни ҳам яратган Зотдан қўрқинглар!»\n\n185. Улар дедилар: «Аниқки, сен сеҳрланган кимсалардандирсан!\n\n186. Сен ҳам худди бизларга ўхшаган одамдирсан. Бизлар сени ёлғончи кимсалардан деб гумон қилаяпмиз.\n\n187. Бас, агар ростгўйлардан бўлсанг, устимизга осмоннинг бир бўлагини ташлаб юбор!»\n\n188. У айтди: «Раббим сизларнинг қилаётган амалларингизни яхши билувчидир».\n\n189. Бас, улар (Шуайбни) инкор этишгач, уларни «соябон» кунининг азоби тутди. Дарҳақиқат, у улкан (даҳшатли) куннинг азоби эди.\n\nИзоҳ: Ривоятларга қараганда, Шуайб қавми итоатсизлик қилаверганларидан кейин Аллоҳ таоло улар бошига иссиқлик балосини юборган. Улар булут остидан соя излаб турганларида кўкдан олов тушиб, уларни куйдириб юборган.\n\n190. Албатта, бунда аломат (ибрат) бордир. (Лекин, одамларнинг) кўплари имон келтирувчи бўлмадилар.\n\n191. Албатта, Раббингиз қудратли ва раҳмлидир.\n\n192. Албатта, (бу Қуръон) оламлар Парвардигорининг нозил қилган (китоб)идир.\n\n193. Уни Руҳул-амин (Жаброил) олиб тушди\n\n194. қалбингизга, огоҳлантирувчи (пайғамбар)лардан бўлишингиз учун,\n\n195. аниқ араб тилида.\n\n196. Албатта, (Қуръондаги айрим хабарлар) ўтганларнинг китобларида ҳам бордир.\n\n197. Ахир, (Қуръон ҳақида) Исроил авлоди олимларининг билишлари улар учун далил эмасми?!\n\n198. Агар Биз (Қуръонни) ажамлардан (араб бўлмаганлардан) бирига нозил қилсак,\n\n199. уни уларга ўқиб берганда ҳам имон келтирувчи бўлмас эдилар.\n\n200. Куфрни жиноятчи кимсаларнинг дилларига мана шундай йўллаб қўйганмиз.\n\n201. Улар то аламли азобни кўрмагунларича, унга имон келтирмайдилар.\n\n202. Бас, у (азоб) уларга ўзлари сезмаган ҳолларида тўсатдан келур.\n\n203. Сўнгра улар: «Бизларга (бир оз) муҳлат берилармикан», - деб қолурлар.\n\n204. Бас, улар Бизнинг азобимизни қистаяптиларми?!\n\n205. (Эй, Муҳаммад,) кўрдингизми, агар Биз уларни (узоқ) йиллар (сиҳат-саломатлик, молдавлат билан) фойдалантирсак,\n\n206. сўнгра уларга ваъда қилинган нарсалари (яъни, азоб) келганда,\n\n207. уларга (дунёда) фойдаланган нарсалари асқотмайди-ку!\n\n208. Биз бирорта ҳам огоҳлантирувчиси бўлмаган қишлоқ (шаҳар)ни ҳалок қилмадик.\n\n209. Эслатма бўлсин, деб (шундай қилдик), Биз золим эмасмиз!\n\n210. (Қуръонни осмондан) шайтонлар (жинлар) олиб тушганлари йўқ.\n\n211. Улар учун бунинг имкони йўқ ва улар бунга қодир ҳам эмаслар.\n\n212. Чунки улар (ваҳийни хуфёна) эшитиб олишдан четлатилгандирлар.\n\n213. Бас, (эй, Муҳаммад,) Аллоҳга қўшиб бошқа (бирор) «илоҳ»га илтижо қилманг! Акс ҳолда азобланувчилардан бўлиб қолурсиз.\n\n214. Яқин қариндошларингизни (Аллоҳ азобидан) огоҳлантиринг!\n\n215. Сизга эргашган мўминлар учун қанотингизни паст тутинг!\n\n216. Бас, агар улар итоатсизлик қилсалар, у ҳолда айтинг: «Албатта, мен сизлар қилаётган ишдан покдирман».\n\n217. Қудратли ва раҳмли (Аллоҳ)га таваккул қилинг!\n\n218. У Сизни (намоз учун) тураётган вақтингизда ҳам кўради,\n\n219. сажда қилувчилар (намоз ўқувчилар) орасида кезган (вақтингизда ҳам) кўриб турур.\n\nИзоҳ: Намоз ўқувчилар орасида кезган, яъни, тунда таҳажжуд намозини ўқиётган саҳобаларингиз ҳолидан хабар олиб юришингизни ҳам Аллоҳ кўриб-билиб турур.\n\n220. Албатта, У эшитувчи ва билувчидир.\n\n221. (Эй, Муҳаммад, айтинг): «Мен сизларга шайтонлар (жинлар) кимларга тушиши ҳақида хабар берайми?\n\n222. Улар барча бўҳтончи, гуноҳга ботганларга тушурлар.\n\n223. Эшитиб олганларини уларга ташларлар. (Лекин) Уларнинг кўплари ёлғончилардир».\n\n224. Шоирларга йўлдан озганлар эргашурлар.\n\n225. Уларнинг ҳар водийда (мавзуда) дайдишларини кўрмадингизми?!\n\n226. Ўзлари қилмайдиган нарсаларни гапиришларини ҳам?!\n\nИзоҳ: 225 - 226 - оятлардаги шоирлардан мурод ўша даврдаги ёмон ниятли, лаганбардор, ёлғон тўқувчи маддоҳ шоирлардир. Аммо яхши шоирлар тўғрисида Муҳаммад алайҳиссаломдан қатор ҳадислар борки, уларда шеър ҳикматдан холи бўлмаслиги, шоирлар ўз қаламлари билан қилич қилаолмайдиган ишларни бажаришлари мумкинлиги ва бошқа фазилатларини баён қилганлар.\n\n227. Аммо, имон келтирган ва эзгу ишларни қилган ҳамда доим Аллоҳни ёд этган ва (илгари) мазлум бўлганларидан кейин (Ислом равнақ топгач) ғолиб бўлган кишилар (мустаснодирлар). Зулм қилганлар эса яқинда қандай оқибат сари кетаётганларини билиб олурлар!"
  },
  {
    "name": "Намл сураси",
    "text": "НАМЛ СУРАСИ\n\nНамл-чумолилар.\n\nСурада чумолилар тўғрисида ибратли қисса бўлгани учун унга шу ном берилган. Унда пайғамбарлардан Мусо, Солиҳ, Сулаймон (а. с.) лар ҳақида ҳам сермазмун оятлар бор. Айниқса, Сулаймон (а. с.) нинг инсу жин, паррандаю дарандалар устидан подшоҳлик қилганлари, Яман диёридаги Сабо мамлакатининг маликаси Билқис билан кечган можаролар диққатга сазовордир.\n\nМеҳрибон ва раҳмли Аллоҳ номи билан (бошлайман).\n\n1. То, Син. Ушбулар Қуръон ва аниқ Китоб (Лавҳул-Маҳфуз) оятларидир.\n\n2. (Бу оятлар) шундай мўминларга ҳидоят ва хушхабардирки,\n\n3. улар намозни мукаммал адо этадилар, закотни берадилар ва охиратга аниқ ишонадилар.\n\n4. Албатта, охиратга имон келтирмайдиган кимсалар (қилаётган) амалларини ўзларига чиройли кўрсатиб қўйгандирмиз. Бас, улар гангиб юраверадилар.\n\n5. Ана ўшалар учун (дунёда ҳам) энг ёмон азоб бордир ва улар охиратда энг кўп зиён кўрувчилардир.\n\n6. (Эй, Муҳаммад,) албатта, Сизга (бу) Қуръон ҳаким ва доно зот даргоҳидан берилур.\n\n7. Мусо оиласига: «Мен олов кўриб қолдим. Сизларга ундан (бирор) хабар келтирурман ёки сизларга исиниб олишингиз учун чўғ келтирурман», - деганини эсланг!\n\n8. Бас, (у олов ёнига) келгач, унга нидо қилинди: «Олов олдидаги кишига (Мусога) ва унинг атрофидаги зотларга (фаришталарга) баракот бўлсин! Оламларнинг Парвардигори - Аллоҳга тасбеҳлар!\n\n9. Эй, Мусо, албатта, Мен қудратли ва ҳикматли Аллоҳдирман!\n\n10. Асойингни ташла!» Бас, қачонки, (Мусо) унинг илондек қимирлаётганини кўргач, ортига қарамай қочди. (Шунда Биз дедик): «Эй, Мусо, қўрқмагин! Зеро, Менинг ҳузуримда пайғамбарлар қўрқмаслар.\n\n11. Лекин, ким зулм қилса-ю, сўнгра (бу) ёмонликлардан кейин уни чиройли (иш)га алмаштирса, бас, албатта, Мен кечиримли ва раҳмлидирман.\n\n12. Қўлингни қўйнинга тиқ, у ҳеч қандай ёмонликсиз оппоқ бўлиб чиқур. (Бу мўъжизалар) сен (Фиръавн ва унинг қавмига) олиб борадиган тўққиз мўъжиза ичидадир. Дарҳақиқат, улар итоатсиз қавм бўлдилар.\n\n13. Бас, қачонки, уларга мўъжизаларимиз равшан ҳолда етиб келгач, улар: «Бу аниқ сеҳрдир», - дедилар.\n\n14. Ўзлари аниқ билган ҳолларида зулм ва кибрга берилиб, у (мўъжизаларни) инкор этдилар. Энди, (эй, Муҳаммад,) у бузғунчиларнинг оқибати қандай бўлганини кўринг!\n\n15. Қасамки, Биз Довуд ва Сулаймонга (етук) билим ато этдик ва улар: «Бизларни кўп мўмин бандалардан афзал қилиб қўйган зот - Аллоҳга ҳамд бўлсин!» - дедилар.\n\n16. Сулаймон (пайғамбарлик ва подшоҳликда) Довудга ворис бўлди ва айтди: «Эй, одамлар, бизга қушлар тили билдирилди. Албатта, бу аниқ фазлнинг ўзидир».\n\n17. Сулаймон учун жин, инс ва қушлардан иборат лашкарлари тўпланиб, тизилган ҳолларида турдилар.\n\n18. То улар чумолилар водийсига етганларида, бир чумоли: «Эй, чумолилар, уяларингизга киринглар, яна Сулаймон ва унинг лашкарлари ўзлари сезмаган ҳолларида сизларни эзиб кетмасинлар», - деди.\n\n19. (Сулаймон) уни сўзидан кулиб, табассум қилди ва деди: «Эй, Раббим, менга ва отаонамга инъом этган неъматинга шукр қилишга ва Ўзинг рози бўладиган яхши амалларнигина қилишга мени муваффақ этгин ва мени Ўз фазлинг билан солиҳ бандаларинг қаторига киритгин!»\n\n20. У қушларни кўздан кечириб: «Нега мен ҳудҳудни кўрмаяпман, балки у (берухсат) ғойиб бўлувчилардандир?!\n\n21. Албатта, уни қаттиқ азоб билан азобларман ё сўйиб юборурман ёки менга (узрини баён қилиб) аниқ ҳужжат келтирур», - деди.\n\n22. Сўнг узоқ (вақт) қолмай (ҳудҳуд келиб) деди: «Мен сен огоҳ бўлмаган нарсалардан огоҳ бўлдим ва сенга Сабаъ (шаҳри)дан ишончли хабар келтирдим.\n\nИзоҳ: Яман диёридаги Билқис маликалик қилган мамлакатнинг номи араб тилида Сабаъ. Ўзбек тилида уни енгиллатиб Сабо деб аташ жорий бўлган.\n\n23. Мен бир аёлни кўрдим. У уларнинг маликаси экан. Унга барча нарсадан ато этилган бўлиб, улкан тахти ҳам бордир.\n\n24. Мен унинг ва қавмининг Аллоҳни қўйиб, қуёшга сажда қилаётганларини кўрдим». Шайтон уларга (қилаётган) амалларини чиройли кўрсатиб, уларни (Ҳақ) йўлдан тўсиб қўйгандир. Бас, улар ҳидоят топмаслар.\n\n25. (Унинг мақсади) осмонлар ва Ердаги барча сирларни ошкор қиладиган ҳамда сизлар яширадиган ва ошкор қиладиган барча нарсаларни биладиган Аллоҳга сажда қилмасларидир.\n\n(Сажда ояти)\n\n26. Аллоҳ - Ундан ўзга илоҳ йўқ! У улкан Арш эгасидир.\n\n27. (Сулаймон) деди: «Сен рост сўзладингми ёки ёлғончилардан бўлдингми, кўрармиз.\n\n28. Мана бу мактубимни олиб бориб уларга ташлагин, сўнгра улардан четланиб кузатгинчи, нима (жавоб) қайтарар эканлар».\n\n29. (Ҳудҳуд мактубни олиб келиб малика Билқис олдига ташлагач), у деди: «(Эй, зодагонлар), ҳақиқатан менга шарафли бир мактуб ташланди.\n\n30. Албатта, у Сулаймондандир ва у (мактубда): «Меҳрибон ва раҳмли Аллоҳ номи билан.\n\n31. Сизлар Менга катталик қилмай ҳузуримга итоатли ҳолингизда келингиз!» (деб ёзилган).\n\n32. (Малика) айтди: «Эй, зодагонлар, менга бу ишимда фатво (маслаҳат) беринглар. Мен то сизлар гувоҳ бўлмагунингизча бирор ишни қатъий қилувчи эмасман».\n\n33. Улар дедилар: «Бизлар қувват ва ашаддий матонат эгаларидирмиз. (Ишга) буюриш сенинг ўзингга ҳавола. Бас, нимага буюришни ўйлаб кўравер!»\n\n34. У айтди: «Аниқки, подшоҳлар қачон бирор қишлоққа (бостириб) кирсалар уни вайрон этурлар, аҳолисининг азиз кишиларини эса хор қилурлар. Улар шу тарзда иш қилурлар.\n\n35. Мен уларга (синов учун) бир совға юбориб кўрай-чи, элчилар нима (хабар) билан қайтар эканлар».\n\nИзоҳ: Билқис ўта фаросатли ва зукко малика эди. У Сулаймонга совға юбориб, қабул қилиш ёки қилмаслигини билмоқчи бўлади. Агар ҳақиқий пайғамбар бўлса, совғани олмаслиги керак.\n\n36. Бас, қачонки, (Билқис элчилари совғани олиб) Сулаймон (ҳузури)га келгач, у деди: «Сизлар менга мол-дунё билан мадад бермоқчимисиз?! У ҳолда (билингизки), Аллоҳ менга ато этган (пайғамбарлик ва подшоҳлик) У зот сизларга берган (мол-дунё)дан яхшироқдир. Балки, сизлар совғаларингиз билан хурсанд бўларсизлар.\n\n37. Сен (қавминга) қайтиб бор! Албатта, биз уларга шундай қўшин билан борурмизки, улар унга асло бас кела олмаслар ва албатта, биз уларни (юртларидан) мағлуб ҳолларида чиқарурмиз».\n\n38. (Сулаймон): «Эй, зодагонлар, улар менинг ҳузуримга бўйин-сунган ҳолларида келишларидан илгари қайси бирингиз менга унинг (Билқиснинг) тахтини келтира олур?» - деди.\n\n39. (Шунда) жинлардан бир алвасти айтди: «Мен уни сенга ўрнингдан туришингдан илгари келтирурман. Албатта, мен бунга қодир ва ишончлидирман».\n\n40. Китоб (Исми аъзам)дан илми бор бўлган зот эса: «Мен кўзинг ўзингга қайтгунича (кўз очиб юмгунингча) уни сенга келтирурман», - деди. Бас, унинг (тахтнинг) ўз ҳузурида турганини кўргач, деди: «Бу Раббимнинг шукр қиламанми ёки ношукрлик қиламанми, имтиҳон этиш учун берган фазлидандир. Ким шукр қилса, бас, албатта у фақат ўзи учун шукр қилур. Ким ношукрлик қилса, бас, албатта, Раббим (ҳамма нарсадан) беҳожат ва карамли зотдир».\n\nИзоҳ: Китобдан илми бор зот ким бўлгани тўғрисида турли тафсирлар бор. Мадорик тафсири бўйича аниқроғи, у зот Сулаймоннинг котиби Осиф ибн Бархиё бўлган. У Аллоҳнинг «Исми аъзами» ни билар ва уни ўқиб дуо қилса, мустажоб бўлар эди. Исми аъзам: «- Ҳайю, ё Қайюм! - Зал-жалоли вал-икром!» ёки «- илоҳано ва илоҳа кулли шайъин илоҳан воҳидан. Ло илоҳа илло Ант». Валлоҳу аълам.\n\n41. (Сулаймон маликанинг фаросатини синаш учун) деди: «Унинг тахтини танимайдиган қилиб, ўзгартириб қўйинглар, у (танишга) йўл топадими ёки йўл топа олмайдиган кимсалардан бўладими, кўрурмиз».\n\n42. Бас, у келгач: «Тахтинг шундаймиди?» - дейилди. У: «Худди ўшанинг ўзи», - деди. (Сулаймон айтди: «Алҳамду лиллоҳки), бизларга ундан илгари илм берилиб, мусулмон бўлганмиз.\n\n43. Уни эса Аллоҳни қўйиб ибодат қилган нарсаси (мусулмон бўлишдан) тўсгандир. Чунки у кофирлар қавмидан эди».\n\n44. (Маликага): «Саройга кир», - дейилди. Бас, у (саройни) кўргач, уни сув ҳавзаси деб ўйлаб, оёқларини очган эди, (Сулаймон): «Бу ойнадан ясалган силлиқ қасрдир», - деди. (Шунда малика) айтди: «Эй, Раббим, дарҳақиқат, мен (қуёшга сиғиниш билан) жонимга жабр қилибман, (энди) Сулаймон билан бирга оламлар эгаси - Аллоҳга бўйин-сундим».\n\n45. Қасамки, Биз Самуд (қабиласи)га биродарлари Солиҳни пайғамбар этиб юбордик. (У): «Аллоҳга ибодат қилингиз!» (деди). Бас, бехос улар келиша олмайдиган икки гуруҳга бўлиндилар.\n\n46. (У) айтди: «Эй, қавмим, нега сизлар азоб сўраш билан яхшилик (раҳмат)дан илгари ёмонлик (азоб)ни шоштирмоқдасиз?! Сизларга раҳм қилиниши учун Аллоҳдан мағфират сўрасангизлар бўлмасми?!»\n\n47. Улар дедилар: «Бизлар (бошимизга тушган қаҳатчиликни) сен ва сен билан бирга бўлганлардан деб шумландик». У айтди: «Сизларнинг ишингиз Аллоҳ ҳузуридадир. Аксинча, сизлар имтиҳон қилинаётган қавмдирсиз».\n\n48. У шаҳарда ислоҳот ўрнига ер юзида бузғунчилик қилиб юрадиган тўққиз нафар кимса бор эди.\n\n49. Ўшалар Аллоҳ номига қасам ичишиб (бир-бирларига) айтдилар: «Албатта, (Солиҳни) ва унинг аҳли (тобелари)ни тунда ҳалок қилурмиз, сўнгра унинг ворисига: «Бизлар (на Солиҳнинг ва на) унинг аҳлини ҳалокатига гувоҳ бўлган эмасмиз. Албатта, бизлар ростгўй кишилардирмиз», - деймиз».\n\n50. Улар макр қилдилар. Биз ҳам улар сезмаган ҳолларида (уларни ҳалок қилиш билан) «макр» қилдик.\n\n51. Бас, уларнинг қилган макрлари оқибати қандай бўлганини кўринг - Биз уларни ва қавмларининг барчасини тор-мор қилдик.\n\n52. Мана, зулм қилганлари сабабли уларнинг уйлари ҳувиллаб қолди! Албатта, бунда биладиган қавм учун ибрат бордир!\n\n53. Имон келтирган ва тақволи бўлган зотларга эса нажот бердик.\n\n54. Лутни ҳам (эсланг). Қайсики у қавмига айтган эди: «Сизлар кўриб (билиб) туриб фаҳш ишларни қиласизларми?!\n\n55. Сизлар хотинларингизни қўйиб, шаҳватни эркакларга келтирасизларми?! Ҳа, сизлар жоҳил қавмдирсизлар!»\n\n56. (Лут) қавмининг жавоби эса фақат «Лут аҳлини қишлоғингиздан (қувиб) чиқарингиз! Дарҳақиқат, улар жуда «пок»ланиб кетаётган кишилардир», - дейишлари бўлди.\n\n57. Сўнг Биз (Лутга) ва унинг аҳлига нажот бердик. Илло, унинг хотини (нажот топмади, чунки) ҳалок бўлувчилардан эканини тақдир қилиб - белгилаб қўйган эдик.\n\n58. Ва уларнинг устига ёмғир (тош) ёғдирдик! Бас, огоҳлантирилувчилар ёмғири нақадар ёмон бўлди!\n\n59. (Эй, Муҳаммад,) айтинг: «Аллоҳга ҳамд ва (пайғамбарлик учун) танлаган бандаларига салом! Аллоҳ яхшироқми ёки улар шерик қилаётган нарсаларими?!»\n\n60. Ёки осмонлар ва Ерни яратган ҳамда сизлар учун осмондан сув (ёмғир) ёғдириб, у билан гўзал боғларни ўстирган зотми?! Сизлар учун у (боғлар)нинг дов-дарахтини ўстириш имкони йўқ эди. Аллоҳ билан бирга (яна бирор) илоҳ борми?! Йўқ, улар (Аллоҳга ўзгаларни) тенг (деб) биладиган қавмдирлар!\n\n61. Ёки Ерни қароргоҳ қилиб, унинг ўртасида дарёлар пайдо қилган ва унинг учун тутқи (тоғ)лар барпо қилган ҳамда икки (шўр ва чучук) денгиз (дарё) ўртасида тўсиқ иншо этган зотми?! Аллоҳ билан бирга (яна бирор) илоҳ борми?! Йўқ, уларнинг аксарияти билмайдилар!\n\n62. Ёки ноилож одам дуо қилган вақтида (дуосини) ижобат қиладиган ва (ундан) ёмонлик (мусибат)ни йўқ қиладиган ҳамда сизларни Ернинг ўринбосарлари қиладиган зотми?! Аллоҳ билан бирга (яна бирор) илоҳ борми?! Камданкам эслатма олурсизлар!\n\n63. Ёки сизларга қуруқлик ва денгиз зулматларида тўғри йўлни кўрсатадиган ва Ўз раҳмати (ёмғири) олдидан шамолларни хушхабар қилиб жўнатадиган зотми?! Аллоҳ билан бирга яна (бирор) илоҳ борми?! Аллоҳ уларнинг келтираётган ширкларидан юксакдир!\n\n64. Ёки илк бор Ўзи яратиб, сўнгра (охиратда) қайта яратадиган зотми?! Ким сизларга осмон ва заминдан ризқ берур? Аллоҳ билан бирга (яна бирор) илоҳ борми?! (Эй, Муҳаммад, кофирларга) айтинг: «Агар ростгўй бўлсангизлар, ҳужжатингизни келтирингиз!»\n\n65. Айтинг: «Аллоҳдан бошқа осмонлар ва Ердаги бирор кимса ғайбни билмас». Улар қачон қайта тирилишларини ҳам сеза олмаслар.\n\n66. Балки уларнинг охират ҳақидаги билимлари пишиб етилгандир?! Йўқ, улар (охиратдан) шак- шубҳададирлар! Йўқ, улар у тўғрида кўрдирлар!\n\n67. Кофир бўлган кимсалар дедилар: «Ўзимиз ҳам, ота-боболаримиз ҳам тупроққа айланиб кетганимизда (тирилиб яна қабрларимиздан) чиқарилувчимизми?!\n\n68. Дарҳақиқат, бизларнинг ўзимизга ҳам, илгари ота-боболаримизга ҳам мана шу ваъда қилинганди. Бу фақат ўтганларнинг афсоналаридир!»\n\n69. Айтинг: «Ерни айланиб, жиноятчи кимсаларнинг оқибатлари қандай бўлганини кўринглар!»\n\n70. (Эй, Муҳаммад,) Сиз уларнинг (имон келтирмаганлари) устида ғам чекманг ва улар қилаётган макрлардан сиқилманг ҳам!\n\n71. Улар: «Агар ростгўй бўлсангизлар (айтинглар-чи), мана шу ваъда (азоб) қачон бўлади?» - дейдилар.\n\n72. Айтинг: «Эҳтимол сизлар шоштираётган нарса (азоб)нинг баъзиси сизларнинг изингизга тушиб қолгандир».\n\n73. Албатта, Раббингиз одамларга нисбатан фазллидир. Лекин уларнинг аксарияти шукр қилмайдилар.\n\n74. Албатта, Раббингиз уларнинг диллари яширадиган нарсани ҳам, ошкор қиладиган нарсани ҳам билур!\n\n75. Осмон ва заминдаги ҳар бир сир аниқ Китобда (Лавҳул-Маҳфузда) мавжуддир.\n\n76. Албатта, ушбу Қуръон Исроил авлодига улар ихтилоф қилаётган нарсалар кўпининг қиссасини баён қилиб берур.\n\n77. Албатта, у мўминлар учун ҳидоят ва раҳматдир.\n\n78. Албатта, Раббингиз (одамлар) ўртасини Ўз ҳукми билан ажрим қилур. У қудратли ва билимлидир!\n\n79. Бас, Сиз Аллоҳга таваккул қилинг! Албатта, Сиз аниқ ҳақиқат узрадирсиз!\n\n80. Аниқки, Сиз (ўз даъватингизни) «ўликлар»га уқтира олмассиз ва юз ўгириб кетаётган «карлар»га ҳам даъватни уқтира олмассиз.\n\n81. Яна Сиз «кўрлар»ни ҳам залолатларидан (чиқариб, ҳақ йўлга) ҳидоят қила олувчи эмасдирсиз. Сиз фақат оятларимизга имон келтирадиганларгагина уқтира олурсиз. Бас, улар мусулмондирлар.\n\n82. Қачон (кофирларнинг) устига сўз (азоб) тушганда (яъни, қиёмат олдидан) Биз улар учун ердан бир жонивор чиқарурмиз. У уларга одамлар оятларимизга ишонмайдиган бўлиб қолганлари ҳақида гапирур.\n\nИзоҳ: Ислом ақидасига биноан, қиёмат қойим бўлиш олдидан Еру осмонда турли ғайри табиий аломатлар зоҳир бўлади. Шулардан бири «Доббатул - Арз» - яъни Ер махлуқи. У ердан чиқиб кофирларга лаънат ўқийди.\n\n83. Биз ҳар бир умматдан бир гуруҳ - оятларимизни инкор этадиганларни тўплаганимизда улар тизилиб турадиган кунни (эсланг)!\n\n84. Бас, улар (ҳисобот бериладиган жойга) келишгач, (Аллоҳ) айтади: «Сизлар аниқ билмаган ҳолингизда оятларимни ёлғон дедингизми?! Ёки нима қилувчи бўлдингизлар?!»\n\n85. Золим (кофир) бўлганлари сабабли уларнинг устига (азоб тўғрисидаги) сўз тушади. Бас, улар сўзлай олмаслар.\n\n86. Биз улар таскин топишлари учун кечани пайдо қилганимизни ва кундузни ёруғ қилиб қўйганимизни кўрмадиларми?! Албатта, бунда имон келтирадиган қавм учун ибратлар бордир!\n\n87. Сур чалиниб, Аллоҳ Ўзи хоҳлаган зотлардан бошқа осмонлардаги ва Ердаги (барча) кимсалар даҳшатга тушиб қолган ва барча У зот (ҳузури)га таслим қилган ҳолда келадиган кунни (эсланг)!\n\n88. Сиз тоғларни кўриб (мангу) қотиб турувчи, деб ўйларсиз. Ҳолбуки, улар ҳам худди булутлар (сузиб) юргандек (ҳавода сузиб) юрарлар. (Бу) барча нарсани пухта қилган зот - Аллоҳнинг синоатидир. Албатта, У зот сизлар қилаётган (барча) ишлардан огоҳдир!\n\nИзоҳ: Тоғларнинг сузиб юришини икки хил тасаввур қилиш мумкин. Биринчиси - қиёмат куни тоғлар туя юнги каби ҳавода тўзиб юриши. Бу тўғрида 101-суранинг 5-оятида ҳам зикр этилган. Иккинчиси - Ерни фазодан туриб кузатилганда тоғлар ҳам Ер билан биргаликда булутлар каби сайр этаётгандек кўриниши.\n\n89. Ким яхшилик (савоб) билан келса, бас, унинг учун (ўша савобидан) яхшироқ мукофот бўлур. Ва улар ўша куни даҳшатдан омондадирлар.\n\n90. Ким ёмонлик (куфр) билан келса, бас, юзтубан ҳолларида дўзахга ташланурлар. (Ва уларга айтилур): «Сизларга фақат қилиб ўтган амалларингиз жазоси берилур».\n\n91. (Эй, Муҳаммад, айтинг): «Мен мана шу шаҳарнинг (Макканинг) Парвардигоригагина ибодат қилишга буюрилгандирман. (У бу шаҳарни) «ҳаром» қилгандир (яъни, бу шаҳарда қон тўкилиши, зулм қилиниши, ов овланиши кабилар ҳаром қилингандир). Барча нарса Уникидир! Мен мусулмонлардан бўлишга буюрилгандирман.\n\n92. Шунингдек, Қуръонни тиловат қилишга ҳам (буюрилгандирман). Бас, ким ҳақ йўлга юрса, фақат ўзи учун юрар. Ким йўлдан озса, у ҳолда айтингки: «Мен фақат огоҳлантирувчилардандирман».\n\n93. Айтинг: «Ҳамд Аллоҳгаким, У яқинда сизларга Ўз мўъжизаларини кўрсатур. Бас, сизлар у (мўъжизаларни) тан олурсизлар (лекин у кундагиси фойда бермас)». Раббингиз сизларнинг қилаётган ишларингиздан ғофил эмасдир!"
  },
  {
    "name": "Қасос сураси",
    "text": "ҚАСАС СУРАСИ\n\nҚасас - қисса.\n\nСурада Мусо(а. с.) нинг ҳаёт ва фаолиятлари тўғрисида кенгроқ маълумот берилади. Ёвузлик тимсоли сифатида Фиръавн ва Қорун каби «қутурган» шахслар ҳақида ҳам ибратомуз оятлар берилган. Қолган оятларда, одатдагидек, тавҳид, имон, эътиқод, тақво ва солиҳ амалларга тарғибот, куфр, ширк, маъсият каби разилликлардан покланишга қаратилган даъватлар талқин этилади.\n\nМеҳрибон ва раҳмли Аллоҳ номи билан (бошлайман).\n\n1. То, Син, Мим.\n\n2. Ушбу (оятлар) аниқ Китоб оятларидир.\n\n3. (Эй, Муҳаммад,) имон келтирадиган қавм учун Сизга Мусо ва Фиръавн хабарини ҳақиқати билан тиловат қилиб берурмиз.\n\n4. Дарҳақиқат, Фиръавн ерда (Мисрда) туғёнга кетиб, унинг аҳолисини бўлиб ташлади. Улардан бир тоифани (Исроил авлоди қавмини) хорлаб, ўғилларини сўяр, аёлларини тирик қўяр эди. Албатта, у бузғунчилардандир.\n\n5. Биз эса у ерда хорланган кишиларга марҳамат қилишни, уларни (хорликдан чиқариб, барчага) пешво зотларга айлантиришни ва уларни (Фиръавн мулкига) меросхўр қилишни истаймиз.\n\n6. Яна уларни ўша ерда барқарор қилиб, Фиръавн ва (унинг вазири) Ҳомонга ҳамда икковининг лашкарларига улар хавотирланаётган нарсани кўрсатиб қўйишни (истаймиз).\n\nИзоҳ: Хавотирланган нарсалари мол-мулк мероси ва ҳукмронлик Исроил авлоди қўлига ўтиб кетиши бўлиб, улар шундан чўчир эдилар.\n\n7. Биз Мусонинг онасига ваҳий қилдикки: «Уни эмизавер. Бас, (уни ўлдириб кетишларидан) қўрқсанг, уни дарёга ташлагин ва қўрқмагин ҳам, қайғурмагин ҳам. Зеро, Биз уни сенга қайтарувчидирмиз ва уни пайғамбарлардан қилувчидирмиз».\n\n8. Бас, Фиръавн хонадони уни (ўсиб-улғайгач,) ўзларига «душман ва ташвиш» бўлиши учун тутиб олдилар. Албатта, Фиръавн, Ҳомон ва уларнинг лашкарлари янглишган эдилар.\n\n9. Фиръавннинг хотини (унга): «(Бу бола) мен учун ҳам, сен учун ҳам кўз қувончидир. Уни ўлдирманглар. Шоядки, унинг бизларга нафи тегса ёки уни фарзанд қилиб олсак», - деди. Ваҳоланки, улар (ҳақиқатни) сезмас эдилар.\n\n10. Мусо онасининг қалби ташвишдан фориғ бўлди. - Агар Биз («Мусони ўзинга қайтарурмиз», деган ваъдамиз)га имон келтирувчилардан бўлиши учун унинг кўнглини хотиржам қилмаганимизда, албатта, у (ўз ўғли экани)ни очиб қўйган бўлур эди.\n\n11. (Она Мусонинг) опасига: «Унинг (ортидан) тушгин», - деди. Бас, у улар сезмаган ҳолларида (Мусони) бир четдан кузатиб турди.\n\n12. Биз олдиндан (Мусога барча) эмизувчи аёлларни тақиқладик (у ҳеч бир аёлни эммади), шунда (унинг опаси келиб): «Мен сизларга унга кафил бўлиб (эмизадиган) ва унга холис (тарбия берадиган) бир оилани кўрсатайми?» - деди.\n\n13. Шундай қилиб, Биз (Мусонинг онасининг) кўзлари қувониши ва ғам чекмаслиги учун ҳамда Аллоҳнинг ваъдаси ҳақ эканини билиши учун уни онасига қайтардик. Лекин, кўпчилиги (буни) билмайдилар.\n\n14. Қачонки, у вояга етиб, (ақли) тўлгач, Биз унга ҳикмат ва билим ато этдик. Биз эзгу иш қилувчиларни мана шундай мукофотлаймиз.\n\n15. (Кунлардан бирида Мусо) шаҳарга унинг аҳолиси қафлатда бўлган (пешин) пайтида кирган эди, унда икки кишини урушаётган ҳолатда топди. Буниси ўз гуруҳидан (Исроил авлоди қавмидан) ва униси душманидан (қибтийлардан) эди. (Бас, Мусонинг) гуруҳидан бўлган киши ундан душманига қарши ёрдам сўради. Шунда Мусо бир мушт уриб, уни ўлдириб қўйди. (Сўнг пушаймон бўлиб,) деди: «Бу шайтоннинг ишидандир. Албатта, у аниқ адаштирувчи душмандир».\n\n16. (Кейин Аллоҳга илтижо қилиб,) деди: «Эй, Раббим, дарҳақиқат, мен ўзимга зулм қилиб қўйдим. Бас, мени мағфират эт». (Аллоҳ) уни мағфират этди. Албатта, Унинг Ўзигина мағфиратли ва раҳмли зотдир.\n\n17. У (яна) деди: «Эй, Раббим, менга қилган инъоминг ҳаққи энди сира жиноятчиларга ёрдам қилувчи бўлмасман!»\n\n18. Бас, у эрта тонгда шаҳарда қўрқувга тушиб, (бирор кўнгилсизликка) кўз тутган ҳолда кетаётган эди, қараса, бирдан кеча ундан ёрдам сўраган кимса яна уни ёрдамга чақираётибди. Мусо унга деди: «Дарҳақиқат, сен аниқ гумроҳдирсан!»\n\n19. Энди у иккисига душман бўлган кимсани (Қибтийни) тутмоқчи бўлган эди, «Эй, Мусо, кеча бир жонни ўлдирганинг каби (бугун) мени ҳам ўлдирмоқчимисан?! Сен фақат ер юзида жабр қилувчи бўлмоқчисан. Сен ислоҳ қилувчилардан бўлишни истамайсан»,- деди.\n\n20. Шаҳарнинг ичкарисидан бир киши шошганча келиб: «Эй, Мусо, зодагонлар сени ўлдириш учун тил бириктирмоқдалар. Бас, сен (бу шаҳардан) чиқиб кетгин. Албатта, мен сенга насиҳатгўй кишилардандирман»,- деди.\n\n21. Бас, у қўрқувга тушиб, (атрофни) кузатган ҳолда у ердан чиқиб, деди: «Эй, Раббим, Ўзинг менга (бу) золимлар қавмидан нажот бергин!»\n\n22. Қачонки, Мадян (шаҳри) томонга равона бўлгач, деди: «Зора Раббим мени тўғри йўлга ҳидоят этса!»\n\n23. Қачонки, Мадяннинг суви (қудуғи)га етиб келгач, у жойда бир тўп одамлар (чорваларини) суғораётганларини кўрди ва улардан берироқда икки аёл (ўз қўйларини) қўриқлаб турганларини кўриб: «Сизларга не бўлди?» - деди. Улар: «Биз, то подачилар (молларини) қайтармагунча, суғора олмаймиз. Отамиз эса қари чол», - дедилар.\n\n24. Шунда (Мусо) уларга (қўйларини) суғориб берди. Сўнгра (бир четдаги) сояга бориб (ўтириб), деди: «Эй, Раббим, мен учун нима яхшилик (ризқ) туширсанг, ўшанга муҳтождирман».\n\n25. Бас, улардан бири ҳаё билан юриб келиб: «Отам сени бизларга (қўйларимизни) суғориб берганинг ҳақини бериш учун чақирмоқда»,- деди. Бас, (Мусо Шуайбнинг ҳузурига) келиб, унга ўз қиссасини, сўйлаб бергач, у: «Қўрқмагин. Сен золимлар қавмидан нажот топдинг», - деди.\n\n26. (Қизлардан) бири: «Эй, ота, уни (ишга) ёллагин! Зеро, сен ёллаган энг яхши киши кучли, ишончли кишидир», - деди.\n\n27. (Шуайб) айтди: «Менга саккиз йил ишлаб беришинг бадалига мен сенга мана шу икки қизимдан бирини никоҳлаб бермоқчиман. Энди, агар ўн йилни битирсанг (ўн йил ишлаб берсанг) ўзингдан (марҳамат)дир. Мен сени қийнашни истамайман. Иншоаллоҳ, менинг солиҳ кишилардан эканимни билурсан».\n\n28. (Мусо) деди: «Мана шу сен билан менинг ўртамиздаги (битим)дир. Икки муддатдан қай бирини адо қилсам, бас, менга адоват қилинмас. Аллоҳ айтаётган сўзимизга гувоҳдир».\n\n29. Бас, қачонки, Мусо (келишилган) муддатни ўтаб, оиласи билан (Миср томон) йўлга тушгач, Тур (тоғи) тарафидан бир оловни кўриб қолди. У оиласига: «Сизлар (шу ерда) кутиб туринглар. Мен бир оловни кўриб қолдим. Шояд сизларга бирор хабар ёки исиниб олишларингиз учун (у) оловдан чўғ олиб келсам», - деди.\n\n30. Бас, қачонки, унинг олдига етиб келгач, у муборак жойдаги водийнинг ўнг тарафидан - дарахтдан унга нидо қилинди: «Эй, Мусо, Мен (барча) оламларнинг Парвардигори - Аллоҳдирман!\n\n31. Асойингни (ерга) ташла!» Бас, қачонки, (Мусо) уни илондек қимирлаётганини кўргач, ортига қарамай қочди. (Унга дейилди:) «Эй, Мусо, қайт ва қўрқма! Зеро, сен (хавфу-хатардан) омонликдаги кишилардандирсан!\n\n32. Қўлингни қўйнингга тиққин, бирор ёмонликсиз оппоқ бўлиб чиқур ва қанотингни (яъни, қўлингни) қўрқувдан юмиб олгин (у яна ўз ҳолига қайтур). Бас, шу иккиси (асо билан қўл) Раббинг томонидан Фиръавн ва унинг зодагонларига икки ҳужжатдир. Дарҳақиқат, улар фосиқлар қавми эдилар».\n\n33. (Мусо) деди: «Эй, Раббим, мен улардан бир жонни ўлдириб қўйганман. Бас, мени ўлдиришларидан қўрқурман.\n\n34. Биродарим Ҳорун мендан кўра тили бурророқ. Бас, уни ҳам мен билан бирга мени тасдиқлайдиган ёрдамчи қилиб юборгин. Чунки улар мени ёлғончи қилишларидан қўрқурман».\n\n35. (Аллоҳ) айтди: «Биз сени биродаринг билан қувватлантирурмиз ва иккингиз учун салтанат (ғалаба ато) қилурмиз. Бас, улар сизларга (бирор) зиён етказа олмаслар. Бизнинг мўъжизаларимиз билан сизлар ҳам, сизларга эргашганлар ҳам ғолибдирлар».\n\n36. Бас, қачонки, Мусо уларга Бизнинг аниқ мўъжизаларимизни келтиргач, улар: «Бу сеҳрдан бошқа нарса эмас. Бизлар бу нарсани ўтган ота-боболаримиз (замони)да бўлганини эшитган эмасмиз»,- дедилар.\n\n37. Мусо айтди: «Раббим Ўзининг ҳузуридан кимга ҳидоят келтирганини ҳам, охират диёридаги оқибат кимга бўлишини ҳам жуда яхши билувчидир. Албатта, золимлар толе топмаслар».\n\n38. Фиръавн: «Эй, одамлар, мен сизлар учун ўзимдан бошқа (бирор) илоҳни билмасман. Бас, эй, Ҳомон, лойни пишириб, (ғишт қуйиб) мен учун бир баланд бурж (минора) бино қил, шоядки, мен (унинг устига чиқиб) Мусонинг илоҳини кўрсам. Мен уни ёлғончилардан деб ўйламоқдаман», - деди.\n\n39. У (Фиръавн) ва унинг лашкарлари ер юзида ноҳақ кибрландилар ва ўзларини Бизга қайтарилмайдилар, деб гумон қилдилар.\n\n40. Бас, Биз уни ва лашкарларини тутдик-да, денгизга ташладик. Бас, золимларнинг оқибати қандай бўлганини кўринг!\n\n41. Уларни дўзахга чорлайдиган пешволар қилиб қўйдик. Қиёмат кунида ҳам уларга ёрдам берилмас.\n\n42. Биз бу дунёда уларга лаънатни эргаштирдик. Қиёмат кунида ҳам улар қабиҳ кимсалардандирлар.\n\n43. Биз аввалги авлодларни (кофирликлари сабабли) ҳалок қилганимиздан кейин Мусога одамлар учун нур, ҳидоят ва раҳмат бўлган Китоб ато этдик. Шояд, улар эслатма олсалар!\n\n44. (Эй, Муҳаммад,) Биз Мусога ишни (гаплашиш ва нажотни) ҳукм қилган пайтда Сиз (Тур тоғининг) ғарб томонида (Биз билан Мусо ваъдалашган жойда) бўлмагансиз ва гувоҳлардан ҳам эмас эдингиз.\n\n45. Лекин Биз (Мусодан сўнг, кўп) авлодларни пайдо қилдик, бас, уларга умр (замон) чўзилиб кетди. Сиз Мадян аҳли орасида турувчи ҳам, уларга оятларимизни тиловат қилувчи ҳам бўлмагансиз. Лекин, Биз (Сизни) пайғамбар қилиб юборувчи бўлдик.\n\n46. Биз (Мусога) нидо қилган пайтда Сиз Турнинг ёнида бўлмагансиз. Лекин, Раббингиз (томони)дан раҳмат сифатида Сиздан илгари бирор огоҳлантирувчи келмаган бир қавмни огоҳлантириш учун (пайғамбар қилиндингиз). Шояд, улар эслатма олсалар.\n\n47. Боридию уларга ўз қилмишлари сабабли бирор мусибат етганида: «Парвардигоро, бизларга пайғамбар юборганингда эди, Сенинг оятларингга эргашар ва имон келтирувчилардан бўлар эдик», - дейишмаганда (Биз Сизни уларга пайғамбар қилиб юбормас эдик).\n\n48. Бас, қачонки, уларга Бизнинг ҳузуримиздан Ҳақ (пайғамбар) келгач эса, улар: «Унга (яъни, Муҳаммадга) ҳам Мусога берилган нарса (мўъжиза) берилганида эди (бизлар унга эргашган бўлардик)»,- дедилар. Ахир, улар илгари Мусога берилган нарса (мўъжиза)ни ҳам инкор қилмаганмидилар?! Улар: «(Таврот ва Қуръон) бир-бирини қўллаб-қувватлайдиган икки сеҳрдир»,- дедилар ва: «Бизлар (бу икки китобнинг) ҳар бирига кофирдирмиз»,- дедилар.\n\n49. Айтинг: «Агар ростгўй бўлсанглар, Аллоҳ ҳузуридан у икки (Китоб)дан кўра тўғрироқ бўлган бирор китоб келтиринглар, мен унга эргашайин.\n\n50. Бас, агар улар Сизга жавоб бера олмасалар, бас, билинки улар фақат ҳавойи нафсларигагина эргашурлар. Аллоҳ (томони)дан ҳидоятланмаган ҳолда ўз ҳавойи нафсига эргашган кимсадан ким ҳам озганроқдир?! Албатта, Аллоҳ золимлар қавмини ҳидоят этмас!\n\n51. Эслатма олишлари учун уларга Сўзни (Қуръонни) муттасил нозил қилдик.\n\n52. Биз (Қуръондан) илгари Китоб (Таврот, Инжил) берган зотлар (яҳудий ва насронийларнинг мўминлари) унга (Қуръон)га имон келтирурлар.\n\n53. Қачонки, уларга (Қуръон) тиловат қилинса: «Бизлар унга имон келтирдик. Албатта, у Раббимиз томонидан (келган) Ҳақиқатдир. Бизлар (Қуръон нозил бўлишидан) илгари ҳам мусулмон эдик», - дерлар.\n\n54. Ана ўша зотларга (имон йўлида) сабр қилганлари сабабли мукофотлари икки баробар ато этилур. Улар ёмонликни (яъни, кофирларнинг озорларини) яхшилик (сабр) билан даф қилурлар ва Биз уларга ризқ қилиб берган нарсалардан эҳсон қилурлар.\n\n55. Қачонки, беҳуда (сўз ё иш)ни эшитсалар, ундан юз ўгирурлар ва: «Бизларнинг амалларимиз ўзимиз учун, сизларнинг амалларингиз ўзларингиз учундир. Омон бўлинглар. Бизлар нодон кимсаларни хоҳламаймиз», - дерлар.\n\n56. (Эй, Муҳаммад,) Сиз ўзингиз суйган кишиларни ҳидоят қила олмайсиз, лекин Аллоҳ Ўзи хоҳлаган кишиларни ҳидоят қилур. У ҳидоят топувчиларни яхши билувчидир.\n\n57. Улар (Қурайш кофирлари): «(Эй, Муҳаммад,) агар бизлар сен билан бирга тўғри йўлга эргашсак, еримизни олдириб қўярмиз»,- дедилар. Ахир, Биз уларга осойишта Ҳарамни мақом қилиб бермадикми?! Барча нарсанинг ҳосиллари Бизнинг даргоҳимиздан ризқ бўлган ҳолда ўша жойга йиғилади-ку! Лекин, уларнинг аксарияти (буни) билмаслар.\n\n58. Биз қанчадан-қанча маишати ҳаддан ошган юртларни ҳалок қилдик. Бас, масканларида улардан кейин камдан-кам истиқомат қилинди. (Уларнинг мулку-диёрларига) Биз ворис бўлдик.\n\n59. Раббингиз барча юртларнинг марказларига оятларимизни уларга тиловат қиладиган пайғамбар юбормагунича, у (юртлар)ни ҳалок қилувчи бўлмади. Биз юртларни фақат уларнинг аҳолиси золим (кофир) бўлгандагина ҳалок қилувчи бўлдик.\n\n60. Сизларга нима берилган бўлса фақат дунё ҳаётининг мато ва зийнатларидир. Аллоҳ ҳузуридаги (мукофот) эса яхшироқ ва боқийроқдир. Ахир, ақл юргизмайсизларми?!\n\n61. Ахир, Биз гўзал ваъда (жаннат)ни ваъда қилган ва унга эришган киши, Биз дунё ҳаёти матосидан озгина фойдалантириб, сўнгра қиёмат кунида (мангу азобга) ҳозир қилинувчи кимса каби бўлурми?!\n\n62. (Эсланг, Аллоҳ қиёмат куни) уларга нидо қилур: «Сизлар (бор деб) эътиқод қилиб юрган «шерикларим» қани?!» - деб.\n\n63. Устиларидан (азоб ҳақидаги) Сўз муқаррар бўлган кимсалар: «Эй, Раббимиз, ана у бизлар йўлдан оздирган кимсаларни ҳам худди ўзимиз озган каби йўлдан оздиргандирмиз. Бизлар Сенга (айбдор эмас) оқдирмиз. Улар бизларга ибодат қилувчи бўлмаганлар», - дерлар.\n\n64. Уларга: «Ширкларингизни (ёрдамга) чорлангиз»,- дейилур, уларга илтижо қилганларида (улар) жавоб қилмаслар ва улар азобни кўрурлар. Агар ҳидоят топсалар эди (азобни кўрмас эдилар).\n\n65. (Аллоҳ) уларга нидо қилиб: «Пайғамбарларимга не жавоб қилган эдинглар?» - дейдиган кунда,\n\n66. ўша кунда уларга хабарлар (баҳона ва сабаблар) кўринмай қолур, бас, бир-бирларидан ҳам сўраша олмаслар.\n\n67. Бас, ким тавба қилиб, имон келтириб, солиҳ амал қилган бўлса, шоядки (у) нажот топувчилардан бўлса.\n\n68. Раббингиз Ўзи хоҳлаган нарсани яратур ва (хоҳлаган ишни) ихтиёр қилур. Уларда ихтиёр йўқдир! Аллоҳ уларнинг ширкларидан пок ва юксакдир!\n\n69. Раббингиз уларнинг диллари яширган нарсаларини (сирларини) ҳам, ошкор қилган нарсаларини (сўзларини) ҳам билур.\n\n70. У Аллоҳдир. Ундан ўзга илоҳ йўқдир! Аввалу охирда (яъни, дунёю охиратда) ҳамд фақат Унинг учундир. Ҳукм ҳам Уникидир ва Унгагина қайтарилурсизлар.\n\n71. (Эй, Муҳаммад,) айтинг: «Хабар берингиз-чи, агар Аллоҳ кечани қиёмат кунигача устингизда мангу қилиб қўйса, Аллоҳдан ўзга қайси «илоҳ» сизларга бирор ёруғлик келтира олур?! Ахир, эшитмайсизларми?!»\n\n72. Айтинг: «Хабар берингиз-чи, агар Аллоҳ кундузни қиёмат кунигача устингизда мангу қилиб қўйса, Аллоҳдан ўзга қайси «илоҳ» сизларга таскин топадиган кечани келтира олур?! Ахир, кўрмайсизларми?!\n\n73. (Аллоҳ) сизлар учун кеча ва кундузни унда (яъни, кечада) ором олишларингиз, (кундузи эса) Унинг фазли (ризқи)дан исташларингиз ва шукр қилишларингиз учун пайдо қилиб қўйгани Унинг раҳматидандир!\n\n74. (Эсланг, Аллоҳ қиёмат кунида) уларга нидо қилиб: «Сизлар (бор деб) гумон қилиб юрган «шерикларим» қани?!» - дер.\n\n75. Биз (у кунда) ҳар бир умматдан бир гувоҳни (пайғамбарни) чиқариб, (келтирган ширкларингизга) ҳужжатларингизни келтиринглар-чи», - деймиз. Бас, улар ҳақиқат Аллоҳ томонда эканини биладилар ва ўзлари тўқиб олган («худолари») эса улардан ғойиб бўлур.\n\n76. Албатта, Қорун Мусо қавмидан эди. Бас, у (қавм)ларга кибр қилди. Биз унга хазиналардан калитлари бақувват жамоатга ҳам оғирлик қиладиган нарсаларни ато этган эдик. Ўшанда қавмдошлари унга: «Ҳовлиқмагин. Чунки, Аллоҳ ҳовлиқувчиларни суймас!\n\n77. Аллоҳ сенга ато этган нарса билан охиратни истагин ва дунёдан бўлган насибангни ҳам унутмагин. Аллоҳ сенга эҳсон қилгани каби сен ҳам (одамларга) эҳсон қил! Ерда бузғунчилик қилишни истама. Чунки, Аллоҳ бузғунчиларни суймас», - дедилар.\n\n79. Сўнг, (Қорун) қавми олдига ясаниб чиққан эди, дунё ҳаётини истайдиган кимсалар: «Эҳ, қани эди, бизларга ҳам Қорунга ато этилган нарса (бойлик) бўлса. Дарҳақиқат, у улкан насиба эгасидир», - дедилар.\n\n80. Илм ато этилган кишилар эса: «Ўлим бўлсин сизларга! Имон келтирган ва эзгу иш қилган киши учун Аллоҳнинг савоби яхшироқ-ку! У (савоб)га фақат сабрли кишиларгина эришурлар», - дедилар.\n\n81. Бас, Биз уни ҳам, ҳовлисини ҳам ерга юттирдик. Сўнг унинг учун Аллоҳдан ўзга ёрдам берадиган бирор жамоа бўлмади ва унинг ўзи ҳам ғолиблардан бўлмади.\n\n82. Куни кеча унинг мақомини орзу қилганлар: «Во ажаб, Аллоҳ бандаларидан ўзи хоҳлаган кишиларнинг ризқини кенг қилиб, (Ўзи хоҳлаганларининг ризқини) танг қилиб берар экан-да! Агар Аллоҳ бизларга марҳамат қилмаганида, бизларни ҳам (ерга) юттирган бўлур эди. Во ажаб, кофирлар нажот топмас экан да!» - деб қолдилар.\n\n83. Биз ўша охират диёрини ер юзида зулм ва бузғунчилик қилишни истамайдиган кишилар учун яратурмиз. Оқибат эса, тақволи кишиларникидир!\n\n84. Ким яхшилик билан келса, бас, унинг учун ундан яхшироқ (мукофот) бўлур. Ким ёмонлик билан келса, бас, ёмонликларни қилган кимсалар фақат ўзлари қилган ёмонликлари баробаридагина жазоланурлар.\n\n85. (Эй, Муҳаммад,) албатта, Сизга (ушбу) Қуръонни фарз қилган Зот, шак-шубҳасиз, Сизни қайтиш жойига (Маккага) қайтарувчидир. (Мушрикларга) айтинг: «Раббим ҳидоят билан келган кишиларни ҳам, аниқ залолатдаги кимсаларни ҳам яхши билувчидир!»\n\nИзоҳ: Қуръонни фарз қилгани - уни тиловат қилишни, ҳукмига амал қилишни ва уни умматга етказишни фарз қилганидир. Маккага қайтишлари эса ҳижратдан кейинги орзуларидан бири эди.\n\n86. Сиз ўзингизга Китоб (Қуръон) туширилишидан умидвор ҳам эмасдингиз. Фақат Раббингиз (томони)дан раҳмат сифатида (у нозил қилинди). Бас, кофирларга сира мададкор бўлманг!\n\n87. Сизга Аллоҳнинг оятлари нозил қилинганидан сўнг зинҳор улар Сизга тўсқинлик қилмасинлар! Сиз (одамларни) Раббингизга (ибодат қилишга) чорланг ва сира мушриклардан бўлманг!\n\n88. Аллоҳга қўшиб бошқа «илоҳ»га илтижо қилманг! Ундан ўзга илоҳ йўқдир. Унинг «юзи»дан бошқа барча нарса ҳалок бўлувчидир. Ҳукм Уникидир ва Унгагина қайтарилурсизлар!"
  },
  {
    "name": "Анкабут сураси",
    "text": "АНКАБУТ СУРАСИ\n\nАнкабут - ўргимчак, тортанак Сурада ўзлари ясаган бут - санамларга ўзлари сиғинувчи мушриклар ўзи тўқиган тўрига ишониб яшовчи ўргимчакка ўхшатилади. Шунингдек, унда имон-эътиқодли, яхши одамлар бошига синов учун кўпроқ мусибатлар тушиши, ҳаёт синовларидан муваффақиятли ўтиш йўллари, пайғамбарлар тортган ташвиш ва азиятлар ҳақидаги қиссалар, Қуръони каримнинг мўъжизалиги ва бошқа илоҳий насиҳатлар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим.\n\n2. Одамлар: «Имон келтирдик», - дейишлари билангина, синалмаган ҳолларида, қолдириладилар, деб ўйладиларми?!\n\n3. Биз улардан олдинги (имонли) кишиларни синаган эдик-ку! Бас, (шу синов билан ва усиз ҳам), албатта, Аллоҳ (имонда) содиқ кишиларни билур ва (шунингдек,) ёлғончиларни ҳам аниқ билур!\n\n4. Ёки ёвуз ишларни қиладиган кимсалар Биздан ўзиб кетишни (қутулишни) ўйлайдиларми?! Нақадар ёмон ҳукм чиқарадилар?!\n\n5. Кимки Аллоҳга рўбарў бўлишдан умидвор бўлса, бас, Аллоҳнинг (белгиланган) фурсати, албатта, келувчидир. У эшитувчи ва билувчидир!\n\n6. Ким жиҳод қилса, фақат ўзи учун жиҳод қилур. Зеро, Аллоҳ (барча) оламлардан беҳожатдир!\n\nИзоҳ: Жиҳод ҳақида Тавба сураси, 88-оят изоҳига қаралсин.\n\n7.Имон келтирган ва солиҳ амалларни қилган зотларнинг гуноҳларини, албатта, ўчирурмиз ва уларни қилиб ўтган чиройли амаллари билан мукофотлармиз!\n\n8. Биз инсонни ота-онасига яхшилик қилишга буюрдик. (Аммо) агар улар сен билмаган нарсаларни (сохта маъбудаларни) Менга шерик қилишингга зўрласалар, у ҳолда уларга итоат этмагин! (Барчангиз) Менга қайтурсиз, бас, Мен (ўшанда) сизларга қилиб ўтган амалларингиз хабарини берурман!\n\n9. Имон келтирган ва солиҳ амалларни қилган зотларни, албатта, солиҳ бандалар (қатори)га киритурмиз.\n\n10. Одамлар орасида шундай кимсалар (ҳам) борки, ўзлари: «Аллоҳга имон келтирдик», - дейди-да, сўнг Аллоҳ (йўли)да озорланса, одамларнинг (бу) фитна (озор)ларини Аллоҳнинг азобидек билур. Қасамки, агар Раббингиз (томони)дан ғалаба келса, шубҳасиз улар: «Албатта, бизлар сизлар билан бирга эдик», - дерлар. Ахир, Аллоҳ (барча) оламларнинг дилларидаги нарсаларни яхши билувчи эмасми?!\n\n11. Албатта, Аллоҳ имон келтирганларни ҳам, мунофиқларни ҳам яхши билур.\n\n12. Кофир бўлганлар имон келтирганларга: «Сизлар бизларнинг йўлимизга эргашинглар, гуноҳларингизни бизлар кўтарурмиз»,- дейдилар. Ҳолбуки, уларнинг гуноҳларидан бирор нарсани кўтара олувчи эмасдирлар. Албатта, улар ёлғончидирлар!\n\n13. Албатта, улар ўзларининг юк (гуноҳ)ларини ҳам, у юклари билан бирга (бошқа) юкларни ҳам кўтарурлар ва албатта, қиёмат кунида ўзлари тўқиб олган (ёлғон)лари тўғрисида сўралурлар.\n\n14. Биз Нуҳни ўз қавмига (пайғамбар қилиб) юбордик. Бас, у уларнинг орасида эллик йили кам минг йил турди. Бас, уларни золим (кофир) бўлган ҳолларида тўфон (балоси) тутди.\n\n15. Сўнг Биз (Нуҳ)га ва кемадаги ҳамроҳларига нажот бердик ва уни (барча) оламларга ибрат қилиб қўйдик.\n\n16. Иброҳимни (эсланг) - у ўз қавмига деган эди: «Аллоҳга ибодат қилинглар ва Ундан қўрқинглар! Агар билувчи бўлсангизлар, мана шу сизлар учун яхшироқдир.\n\n17. Сизлар Аллоҳни қўйиб фақат бутларга ибодат қилмоқдасизлар ва (уларни илоҳлар деб) ёлғон тўқимоқдасизлар. Аниқки, сизлар Аллоҳни қўйиб ибодат қилаётган нарсалар сизларга ризқ беришга қодир эмаслар. Бас, (шундай экан,) сизлар ризқни Аллоҳ даргоҳидан истанглар ва Унгагина ибодат қилинглар ва Унга шукр қилинглар. Сизлар Унгагина қайтарилурсизлар!\n\n18. Агар сизлар (Пайғамбаримни) ёлғончига чиқарсангизлар, бас, сизлардан аввалги умматлар ҳам (ўз пайғамбарларини) ёлғончига чиқаргандирлар. Пайғамбар зиммасида эса фақат (Аллоҳнинг буйруқларини бандаларига) аниқ етказишлик бордир».\n\n19. Ахир, улар Аллоҳ қандай қилиб илк бор (йўқдан) яратишини сўнгра (қиёмат кунида) У ўша (яратган нарсаси)ни қайтаришини кўрмадиларми?! Албатта, бу Аллоҳга осондир!\n\n20. (Эй, Муҳаммад,) айтинг: «Ерда сайр қилиб (Аллоҳ) қандай қилиб яратишни бошлаганини кўринглар. Сўнгра Аллоҳ (қиёматда) иккинчи (марта) пайдо қилур. Албатта, Аллоҳ барча нарсага қодирдир!\n\n21. У Ўзи хоҳлаган кимсаларни азоблар ва Ўзи хоҳлаган кишиларга раҳм қилур. Унгагина қайтарилурсизлар!\n\n22. Сизлар на Ерда ва на осмонда (ҳеч кимни) ожиз қолдирувчи эмасдирсизлар. Сизлар учун Аллоҳдан ўзга (бирор) дўст ва ёрдамчи йўқдир!»\n\n23. Аллоҳнинг оятларини ва У билан мулоқотда бўлишни инкор қилган кимсалар, айнан ўшалар Менинг раҳматимдан ноумид (маҳрум) кимсалардир ва улар учун аламли азоб бордир.\n\n24. Бас, (Иброҳимга) қавмининг жавоби фақат: «Уни ўлдиринглар ёки ёқиб юборинглар», - дейишлари бўлди. Сўнгра Аллоҳ унга оловдан нажот берди. Албатта, бунда имон келтирадиган қавм учун ибратлар бордир!\n\n25. (Иброҳим) айтди: «Сизлар фақат дунё ҳаётидаги ўзаро дўстлашишингизни кўзлаб, Аллоҳни қўйиб, бутларни тутдингизлар. Сўнгра қиёмат кунида баъзиларингиз (пешволарингиз) баъзиларингиздан (эргашувчилардан) тонур, баъзиларингиз баъзиларингизни лаънатлар. Борар жойингиз дўзахдир. (У жойда) сизлар учун ёрдам берувчилар йўқдир!»\n\n26. Бас, Лут унга имон келтирди. (Иброҳим) айтди: «Албатта, мен Раббим (буюрган томон)га ҳижрат қилувчидирман. Албатта, Унинг Ўзигина қудрат ва ҳикмат эгасидир!»\n\nИзоҳ: Иброҳим (а. с.)ни оловга ташлаганларида ёниб кетмасдан омон қолганларини кўриб, Лут (а. с.) биринчи бўлиб, унинг барҳақ пайғамбарликларини тасдиқ этиб, имон келтирганлар.\n\n27. Биз унга Ишоқ ва (набираси) Яъқубни ато этдик ҳамда пайғамбарликни ва (самовий) китоб(лар)ни унинг зурриётига (хос) қилдик ва унга шу дунёда ҳам мукофотини бердик, албатта, у охиратда ҳам солиҳ зотлардандир.\n\n28. Лут ўз қавмига: «Албатта, сизлар шундай фаҳш ишни қилмоқдасизларки, сизлардан олдин оламлардан ҳеч ким уни қилмаган эди.\n\n29. Ҳақиқатан ҳам сизлар (хотинларингизни қўйиб) эркакларга борасизми; қароқчилик қиласизми; мажлисгоҳларингизда ёмон ишлар қиласизми-а?!» - деганини эсланг. Бас, (Лут) қавмининг жавоби фақат: «Агар сен ростгўй кишилардан бўлсанг, бизларга Аллоҳнинг азобини келтир», - дейишлари бўлди.\n\n30. (Шунда) у айтди: «Эй, Раббим, бу бузғунчилар қавми устидан Ўзинг мени ғолиб қил!»\n\n31. Қачонки, элчиларимиз (фаришталар) Иброҳимга (фарзанд кўриши ҳақидаги) хушхабарни келтиришгач, айтдилар: «Албатта, бизлар мана шу қишлоқ аҳлини ҳалок қилувчидирмиз. Чунки, унинг аҳолиси золимдирлар!»\n\n32. (Иброҳим): «Ахир, у ерда Лут бор-ку?» - деди. Улар айтдлар: «Бизлар у жойда ким борлигини билувчироқдирмиз. Албатта, бизлар уни (Лутни) ва аҳлини қутқарурмиз. Илло, унинг хотини қолувчи (ҳалок бўлувчи)лардандир».\n\n33. Қачонки, элчиларимиз Лутнинг олдига келганларида, у бундан ёмон ҳолга тушди ва улар туфайли юраги сиқилди. Улар дедилар: «Қўрқма ва ғам чекма! Албатта, бизлар сенга ва аҳлингга нажот берувчилардирмиз. Магар хотининг қолувчи (ҳалок бўлувчи)лардандир».\n\n34. Биз фосиқ (итоатсиз) бўлганлари учун бу қишлоқ аҳли устига осмондан азоб (тош) ёғдирувчидирмиз.\n\n35. Биз ақл юргизадиган қавмга (ибрат учун) у (қишлоқ)дан аниқ асорат қолдиргандирмиз.\n\n36. Мадян (қавми)га ўз биродарлари Шуайбни (пайғамбар қилдик). Бас, у айтди: «Эй, қавмим, Аллоҳга ибодат қилингиз ва охират кунидан умидвор бўлингиз ҳамда Ер (юзи)да бузғунчилик қилиб юрмангиз!»\n\n37. Улар (Шуайбни) ёлғончига чиқаришгач, уларни даҳшатли зилзила тутиб, турган жойларида мурдага айландилар.\n\n38. Од ва Самуд (қабилаларини ҳам ҳалок қилдик). (Бу) сизларга уларнинг масканларидан (харобалардан) кўриниб турибди. Шайтон уларга (қилаётган) амалларини чиройли кўрсатиб, уларни (ҳақ) йўлдан тўсди. Ҳолбуки, улар ақл-идрокли кишилар эди.\n\n39. Қорун, Фиръавн ва Ҳомонни ҳам (ҳалок қилдик). Мусо уларга (пайғамбар эканига) ҳужжатларни келтирганида, улар ер (юзи)да кибрҳаво қилдилар ва (лекин) ўзиб кетувчи бўлмадилар.\n\n40. Биз (уларнинг) ҳар бирини ўз гуноҳи билан тутдик. Бас, уларнинг орасида Биз устига тош ёғдирганлар ҳам, улар орасида даҳшатли қичқириқ тутганлар ҳам, улар орасида Биз ерга юттирганлар ва улар орасида Биз (сувга) ғарқ қилган кимсалар ҳам бордир. Аллоҳ уларга зулм қилувчи бўлмади, лекин улар ўзларига жабр қилувчи бўлдилар.\n\n41. Аллоҳдан ўзгаларни дўст тутган кимсаларнинг мисоли худди ин қуриб олган ўргимчакка ўхшайди. Инларнинг энг нимжони эса, албатта, ўргимчак инидир, агар билсалар!\n\n42. Албатта, Аллоҳ уларнинг Уни қўйиб, илтижо қилишаётган нарсаларини билур! У қудрат ва ҳикмат эгасидир!\n\n43. Ушбу масалларни Биз одамлар (ибрат олишлари) учун айтурмиз. (Лекин) уларни фақат олимларгина англагайлар.\n\n44. Аллоҳ осмонлар ва Ерни ҳақ (ҳикмат) билан яратгандир. Албатта, бунда мўминлар учун аломат бордир!\n\n45. (Эй, Муҳаммад,) Сизга Китоб (Қуръон) дан ваҳий қилинган нарсани тиловат қилинг ва намозни мукаммал адо этинг! Албатта, намоз фаҳш ва ёмонликдан қайтарур! Албатта, Аллоҳнинг зикри (барча нарсадан) улуғдир! Аллоҳ қилаётган ишларингизни билиб турур.\n\n46. (Эй, мўминлар,) сизлар Китоб аҳли билан фақат энг чиройли услубда мунозара қилинглар, илло уларнинг орасидаги зулм (тажовуз) қилганлар бундан мустастнодирлар. Шунингдек, айтинглар: «Бизлар ўзимизга нозил қилинган (Қуръон)га ҳам, сизларга нозил қилинган (Таврот ва Инжил)га ҳам имон келтирганмиз. Бизларнинг илоҳимиз ва сизларнинг илоҳингиз бир (Илоҳ)дир ва бизлар Унгагина бўйин сунувчимиз».\n\n47. (Эй, Муҳаммад,) шунингдек, Сизга Китоб (Қуръон) нозил қилдик. Бас, Биз Китоб (Таврот ва Инжил) ато этган зотлар унга (Қуръонга) имон келтирурлар. Ана улар (Макка аҳли ораси)да ҳам унга имон келтирадиган кишилар бордир. Бизнинг оятларимизни фақат кофирларгина инкор қилурлар.\n\n48. Сиз илгари бирор китобни тиловат қилувчи эмас эдингиз ва ўз қўлингиз билан хат ҳам ёзган эмас эдингиз. Акс ҳолда бузғунчилар, албатта, шубҳага тушган бўлур эдилар.\n\nИзоҳ: Яъни, улар: «Муҳаммад ёзувчи бўлгани учун Қуръонни ўзи ёзиб чиқаётгандир», - деб шубҳа қилишлари мумкин эди.\n\n49. Йўқ, у (Қуръон) илм берилган зотларнинг дилларидаги аниқ оятлардир! Бизнинг оятларимизни фақат золимларгина инкор қилурлар.\n\n50. Улар (кофирлар): «Унга (Муҳаммадга) ҳам Парвардигори томонидан мўъжизалар тушганида эди», - дедилар. Айтинг: «Мўъжизалар Аллоҳнинг ҳузуридадир. Мен эса фақат аниқ огоҳлантирувчиман, холос».\n\n51. Ахир уларга тиловат қилинаётган (шу) Китобни Биз Сизга нозил қилганимиз улар учун етарли эмасми?! Албатта, бу (Китоб)да имон келтирадиган қавм учун раҳмат ва эслатма бордир!\n\n52. Айтинг: «Аллоҳ мен билан сизларнинг ўртангизда етарли гувоҳдир. У осмонлар ва Ердаги бор нарсани билур. Ботил нарсага (бутларга) имон келтириб, Аллоҳга кофир бўлганлар - ана ўшалар зиён кўрувчиларнинг ўзидирлар!»\n\n53. Улар Сиздан азобни тезлатишни талаб қилурлар. Агар белгиланган муддат (қиёмат куни) бўлмаса эди, албатта, уларга (дарҳол) азоб келган бўлур эди. (Келганда ҳам), албатта, улар сезмаган ҳолларида тўсатдан келур.\n\n54. Улар Сиздан азобни тезлатишни талаб қилурлар. Албатта, жаҳаннам кофирларни қамраб олувчидир!\n\n55. У кунда азоб уларнинг устиларидан ҳам, оёқларининг остидан ҳам ўраб олур ва (Аллоҳ) айтур: «Қилган ишларингизнинг жазосини тотинглар!»\n\n56. Эй, имон келтирган бандаларим, албатта, Менинг ерим кенгдир. Бас, Менгагина ибодат қилингизлар!\n\n57. Ҳар бир жон ўлим (аччиғи)ни тотувчидир! Сўнгра Бизга қайтарилурсизлар.\n\n58. Имон келтирган ва солиҳ амалларни қилган зотларни, албатта, жаннатда остидан анҳорлар оқиб турадиган кўшкларга жойлаштирурмиз. Улар у ерда мангу қолурлар. (Яхши) амал қилувчиларнинг мукофоти нақадар яхшидир!\n\n59. Улар сабр қилган ва ёлғиз Парвардигорларигагина таваккул қиладиган зотлардир.\n\n60. Ўз ризқини кўтара (топа) олмайдиган қанчалаб жонзотлар бор. Аллоҳ уларга ҳам, сизларга ҳам ризқ берур. У эшитувчи ва билувчидир!\n\n61. Қасамки, агар сиз улардан: «Осмонлар ва Ерни яратган, қуёш ва ойни (тоатига) бўйин сундирган зот ким?» - деб сўрасангиз, албатта, улар: «Аллоҳ», - дерлар. Бас, (шундай экан), қаёққа бурилиб кетмоқдалар?!\n\n62. Аллоҳ бандаларидан ўзи хоҳлаган кишиларнинг ризқини кенг қилур ва (Ўзи хоҳлаган кишиларнинг ризқини) танг қилур. Албатта, Аллоҳ барча нарсани билувчидир!\n\n63. Қасамки, агар сиз улардан: «Осмондан сув (ёмғир) ёғдириб ерни «ўлганидан» сўнг «тирилтирилган» зот ким?» - деб сўрасангиз, албатта, улар: «Аллоҳ», дерлар. Сиз (уларга): «Аллоҳга ҳамд!», -деб айтинг! Йўқ, уларнинг аксарияти ақл юргизмайдилар!\n\n64. Бу дунё ҳаёти фақат (озгина) ўйин кулгидир! Агар улар билсалар, охират диёригина (ҳақиқий) ҳаёт (жойи)дир.\n\n65. Қачонки, улар кемага минсалар (ғарқ бўлишдан қўрқиб,) Аллоҳга чин ихлос билан илтижо қилурлар. Бас, қачонки, (Аллоҳ уларни қуруқликка чиқариб,) нажот бергач, баногоҳ улар (Аллоҳга яна) ширк келтирурлар.\n\n66. Биз уларга ато этган неъматларга ношукр бўлаверсинлар ва (шу дунёдаги ҳаётдан) «фойдаланиб» қолсинлар. Ҳали яқинда (ҳақиқатни) билиб олажаклар!\n\n67. Улар ўзларининг атрофларидаги одамлар қирғинга учраб турган бир пайтда, Биз (Маккани) осойишта ҳарам қилиб қўйганимизни кўрмадиларми?! Наҳотки, улар ботил (бутлар)га имон келтириб, Аллоҳнинг неъмати (Ислом)ни инкор этсалар?!\n\n68. Аллоҳ шаънига ёлғон тўқиган ёки Ҳақ (Қуръон) келган чоғда уни ёлғонга йўйган кимсадан ким ҳам золимроқдир?! Кофирлар учун жаҳаннамда жой бор эмасми?!\n\n69. Бизнинг (йўлимиз)да жиҳод (жидду жаҳд) қилганларни, албатта, Ўз йўлларимизга ҳидоят қилурмиз. Албатта, Аллоҳ эзгу иш қилувчилар билан биргадир!"
  },
  {
    "name": "Рум сураси",
    "text": "РУМ СУРАСИ\n\nСурада VII асрнинг энг йирик давлатлари - Рум билан Форс ўртасида бошланган жангда Румнинг мағлубиятга учрагани, лекин яқин келажакда у ғалабага эришиши тўғрисида хабар берилади. Дарҳақиқат, етти йилдан сўнг румликлар форслар устидан ғалаба қозониб, Қуръоннинг илоҳий мўжизалиги янада равшанлашади. Суранинг бошқа оятларида яна илоҳий даъват ва ибратли қиссалар давом эттирилади.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим.\n\n2. Рум мағлуб бўлди\n\n3. жуда яқин ерда. (Лекин) улар (яъни, румликлар) бу мағлубиятларидан сўнг, албатта, ғалаба қилурлар\n\n4. бир неча йил ичида. Олдин ҳам, кейин ҳам иш Аллоҳникидир. Ўша кунда мўминлар шодланурлар.\n\n5. Аллоҳ мадад бергани сабабли. (У) хоҳлаган кишига мадад берур. У қудратли ва раҳмлидир!\n\nИзоҳ: Форсларнинг румликлар устидан қозонган ғалабаси Макка мушрикларини шодлантирди. Зеро, Румликлар насроний динида бўлиб, илоҳий китоб Инжилга амал қилар эдилар. Мусулмонлар ҳам илоҳий китоб - Қуръонга амал қилар эдилар. Макка мушриклари мусулмонлар устидан кулиб, илоҳий китобга амал қилувчилар бизга ўхшаган китобсиз мажусийлардан енгилдилар, деб турганларида мазкур хушхабар нозил қилинди.\n\n6. (Бу) Аллоҳнинг ваъдасидир! Аллоҳ Ўз ваъдасига хилоф қилмас. Лекин, кўп одамлар билмаслар.\n\n7. Улар охиратдан ғофил (бехабар) бўлган ҳолларида фақат дунё ҳаётининг зоҳиринигина билурлар.\n\n8. Ахир, улар ўзларича Аллоҳ осмонлар ва Ерни ҳамда улар орасидаги бор нарсани фақат ҳақ (ҳикмат) ва белгиланган муддат билан яратганини тафаккур қилиб кўрмадиларми?! Дарҳақиқат, одамларнинг аксарияти (қайта тирилиб) Парвардигорларига рўбарў бўлишни инкор қилувчидирлар!\n\n9. Ахир, улар ер юзида сайр этишиб, ўзларидан аввалги пайғамбарларни инкор қилиб, имонсиз (кетган) кимсаларнинг оқибатлари қандай бўлганини кўрсалар бўлмайдими?! Ўшалар булардан (Макка кофирларидан) кўра қувватлироқ бўлган ва (ўз) ерларини булар обод қилганидан кўра кўпроқ ишлов бериб, обод қилган эдилар-ку! Уларга ҳам ўз пайғамбарлари ҳужжатлар келтирганлар. Бас, Аллоҳ уларга зулм қилувчи бўлмади, лекин улар ўзларига зулм қилувчи бўлдилар.\n\n10. Сўнгра (охиратда) Аллоҳнинг оятларини ёлғон дейиш ва уларнинг устидан кулиш билан ёмонлик қилган кимсаларнинг оқибати янада ёмонроқ бўлур.\n\n11. Аллоҳ яратишни бошлар, сўнгра уни (бу яратишни қиёматда) такрорлар. Сўнгра (ҳисобкитоб учун) Унга қайтарилурсизлар!\n\n12. Қиёмат қойим бўладиган кунда жиноятчилар ноумид бўлурлар.\n\n13. (У кунда) улар учун бут-санамлари (томони)дан оқловчилар бўлмас ва улар бут-санамларини инкор этурлар.\n\n14. Қиёмат қойим бўладиган кун - ана ўша кунда (мўминлар билан кофирлар) бир-бирларидан ажралурлар.\n\n15. Бас, имон келтирган ва солиҳ амалларни қилган зотларгина равза (жаннат)да шодланурлар.\n\n16. Аммо куфр йўлини тутган ва оятларимизни ҳамда охират мулоқотини инкор этган кимсалар - ана ўшалар (мангу) азобга ҳозир қилинурлар.\n\n17. Бас, тунга кириш пайтларингизда ҳам, тонгга кириш пайтларингизда ҳам Аллоҳга тасбеҳ айтингиз!\n\n18. Осмонлар ва Ердаги (бор) ҳамд Уникидир. Оқшомда ҳам, пешин пайтига киришларингизда ҳам (тасбеҳ айтингиз)!\n\n19. (Аллоҳ) ўликдан тирикни чиқарур, тирикдан ўликни чиқарур ва ерни «ўлганидан» кейин (баҳорда қайта) «тирилтирур». Сизлар ҳам (қиёмат кунида қабрларингиздан) шу тарзда чиқарилурсизлар.\n\n20. Унинг аломатларидан (бири) - У сизларни (Одамни) тупроқдан яратгани, сўнгра сизлар башарга айланиб, (ер юзига) тарқалишларингиздир.\n\n21. Унинг аломатларидан (яна бири) - сизлар таскин топишларингиз учун ўзларингиздан жуфтлар яратиши ва ўрталарингизда иноқлик ва меҳрибонлик пайдо қилишидир. Албатта, бунда тафаккур қиладиган қавм учун аломатлар бордир.\n\n22. Унинг белгиларидан (яна бири) - осмонлар ва Ерни яратиши ва сизларнинг тилларингиз ва рангларингизни хилма-хиллигидир. Албатта, бунда барча оламлар учун аломатлар бордир.\n\n23. Унинг белгиларидан (яна бири) - кечаси ва кундузи ухлашларингиз ҳамда (кундузлари) Унинг фазли (ризқи)дан исташларингиздир. Албатта, бунда эшитадиган қавм учун аломатлар бордир.\n\n24. Унинг белгиларидан (яна бири) - сизларга (момақалдироқдан) қўрққан ва (ёмғир ёғишидан) умидвор бўлган ҳолингизда чақмоқни кўрсатиши ва осмондан сув (ёмғир) ёғдириб, у билан ерни «ўлганидан» сўнг «тирилтиришидир». Албатта, бунда ақл юргизадиган қавм учун аломатлар бордир.\n\n25. Унинг белгиларидан (яна бири) - осмон ва Ер Унинг амри билан (фазода муаллақ) туришидир. Сўнгра (қиёматда) У сизларни (ётган) ерларингиздан бир бор чақириши билан барчангиз бирдан чиқурсизлар.\n\n26. Осмонлар ва Ердаги (бор) жонзотлар Уникидир. Ҳаммаси Унга бўйин сунур!\n\n27. У илк бор Ўзи яратиб, сўнгра (қиёмат куни) Ўзи яна қайта яратадиган зотдир. У зотга (бу) жуда осондир. Осмонлар ва Ердаги энг олий масал (яратишдаги олий намуналик) Уникидир. У қудратли ва ҳикматлидир.\n\n28. (Аллоҳ) сизларга ўзларингиздан бир мисол келтирур: сизлар учун қўлларингиз эгаллаган (қул)ларингиздан Биз сизларга ризқ қилиб берган мол-мулкка шерик бўлиб олувчилар бормики, сизлар унда баробар бўлсангиз, ҳолбуки, улардан гўё ўзларингиздан қўрққандай қўрқурсизлар! Ақл юргизадиган қавм учун оятларни мана шундай кенг баён қилурмиз!\n\nИзоҳ: Яъни қўл остингиздаги қулларингиз сизлардаги бойликларга ва бошқа барча имкониятларингизга шерик бўлиб, уларга сизлардек эга бўлиб олишларини хоҳламаганингиздек, Аллоҳ таоло ҳам ўз бандаларининг илоҳиятда Унга шерик бўлишларини хоҳламас. Яъни, ширк келтиришни У зинҳор қабул этмас.\n\n29. Йўқ, золим кимсалар бирор билим (ҳужжат)сиз ҳавойи нафсларига эргашдилар. Бас, Аллоҳ йўлдан оздирган кимсани ким ҳидоят қила олур?! Улар учун (охиратда) ёрдам берувчилар ҳам бўлмас!\n\n30. Бас, (эй, Муҳаммад,) юзингиз (ўзингиз)ни доимо тўғри бўлган динда (Исломда) тутинг! Инсонларни ўша асосда яратган Аллоҳнинг яратувчилигини (англангиз!) Аллоҳнинг яратишига ўзгартириш йўқ. Энг тўғри дин шудир! Лекин кўп одамлар билмаслар.\n\n31. Унга ўзингизни топширган ҳолларингизда (динини маҳкам тутинглар) ва Ундан қўрқинглар ҳамда намозни мукаммал адо этинглар, мушриклардан бўлманглар!\n\n32. Улар (мушриклар) динларини бўлиб юбориб, (турли) фирқаларга ажралгандирлар. Ҳар бир фирқа ўз наздиларидаги нарса билан шоддирлар.\n\n33. Қачонки, (динсиз) одамларга бирор зиён етса, Парвардигорларига қайтиб, унга илтижо қилурлар, сўнгра қачонки, (Аллоҳ) уларга Ўз томонидан марҳаматни тоттириб қўйса, бехос улардан бир гуруҳи Парвардигорларига ширк келтира бошлайдилар.\n\n34. Улар Биз ато этган неъматларга ношукрлик қилаверсинлар! Бас, (эй, мушриклар,) фойдаланиб қолинглар! Бас, яқинда (ҳақиқатни) билиб олурсизлар!\n\n35. Ёки Биз уларга (осмондан) уларнинг ширк келтиришларини (тўғри деб) сўзлайдиган бирор ҳужжат нозил қилдикми?!\n\n36. Қачонки, Биз одамларга бирор марҳамат тоттирсак улар бундан шодланадилар. Агар ўз қилмишлари сабабли уларга бирор ёмонлик (мусибат) етса, бирданига улар ноумид бўла бошлайдилар.\n\n37. Аллоҳнинг хоҳлаган кишилар ризқини фаровон қилиши ва (бошқалар ризқини) танг қилишини кўрмадиларми?! Албатта, бунда имон келтирувчи қавм учун аломатлар бордир!\n\n38. Бас, қариндош ҳаққини адо этинг! Мискин ва мусофир ҳаққини ҳам. Ана шу Аллоҳнинг «юзи»ни истайдиганлар учун яхшидир! Айнан ўшалар иқболлидирлар!\n\n39. Одамларнинг мол-мулки кўпайсин деб сизлар берган рибо (фоиз)ларингиз, Аллоҳ наздида (ҳеч нарсани) кўпайтирмайди! Аллоҳнинг «юзи»ни мақсад қилиб берган закотингиз эса, бас, айнан ўшалар кўпайтирувчилардир!\n\nИзоҳ: Яъни берилган закот бойликни камайтириш ўрнига унга барака киритади.\n\n40. Аллоҳ - сизларни яратган, сўнгра сизларни ризқлантирган, сўнгра вафот эттирадиган, сўнгра (қиёматда) тирилтирадиган зотдир! (Келтираётган) ширкларингиз ичида шу (мазкур)лардан бирортасини қила оладигани борми?! Аллоҳ уларнинг келтираётган ширкларидан пок ва юксакдир!\n\n41. Одамларнинг қилмишлари туфайли қуруқлик ва денгизда бузғунчилик пайдо бўлди. Бу уларнинг (ўз қилмишларидан) қайтишлари учун қилган баъзи (ёмон) ишлари (жазоси)ни уларга тоттириш учундир.\n\n42. Айтинг: «Ерда сайр қилинглар, бас, олдингилар оқибати не бўлганини кўринглар! Уларнинг аксарияти мушриклар эди.\n\n43. Аллоҳ (томони)дан қайтарилиши бўлмайдиган Кун келмай туриб, тўғри дин (Ислом)га юзингизни тўғриланг! Ўша кунда (одамлар турли хилларга) бўлинурлар.\n\n44. Кимки кофир бўлган бўлса, бас, куфри ўзига! Кимки солиҳ (амал) қилган бўлса, бас, ўзлари учун олдини олган бўладилар.\n\n45. (Бу) имон келтириб, солиҳ (амал)ларни қилганларни Ўз фазлидан мукофатлаши учундир. У кофирларни суймас.\n\n46. Унинг белгиларидан бири (ёмғир ёғишидан) хушхабар берувчи, Унинг раҳмати (ёмғири)дан сизларни баҳраманд этиши учун, Унинг амри билан кемалар сузиши учун, Унинг фазли (ризқи)дан исташларинг ва шукр қилишларингиз учун шамолларни юборишидир.\n\n47. Сиздан олдин ҳам пайғамбарларни ўз қавмларига юборганмиз. Бас, (элчиларимиз) уларга ҳужжатларни келтирганлар. Жиноятчилардан эса интиқом (ўч) олганмиз. Бизнинг зиммамизда мўминларга мадад бериш ҳаққи бордир.\n\n48. Аллоҳ шундай зотки, (У) шамолларни юбориб, булутларни қўзғайди, бас, уни осмонда хоҳлаганича ёяди ва уни бўлак-бўлак қилгач, уни орасидан ёмғир чиқишини кўрасиз. Бас, қачонки уни (ёмғирни) Ўз бандаларидан хоҳлаган кишисига етказганда, улар бирдан шодланиб кетурлар,\n\n49. гарчи олдин уларга (ёмғир) ёғмай турганда улар ноумид бўлсалар ҳам.\n\n50. Аллоҳнинг раҳмати (ёмғири) асоратларига боқинг - ерни «ўлгани»дан кейин қандай қилиб уни «тирилтиради»! Албатта, У (Аллоҳ) ўликларни тирилтирувчи ва У ҳар нарсага қодирдир.\n\n51. Борди-ю булутларни юборса-ю, уни сарғайган (ёмғирсиз) ҳолда кўрсалар, шундан кейин ҳам (барибир) кофирликларича қолаверган бўлардилар.\n\n52. Аниқки, Сиз «ўликлар»га (сўзингизни) англата олмассиз, орқа ўгириб кетаётган «кар»ларга ҳам даъватни уқтира олмассиз.\n\n53. Яна Сиз («кўр»ларни ўз залолатларидан (қайтариб), ҳидоят қилувчи эмассиз. Сиз фақат бизнинг оятларимизга имон келтирадиган кишиларгагина (ўз сўзларингизни) уқтира олурсиз. Бас, ўшалар мусулмонлардир.\n\n54. Аллоҳ шундай зотдирки, сизларни заиф нарсадан (бир томчи сувдан) яратди, сўнгра (сизлар учун) заифликдан кейин (қувват пайдо) қилди. Сўнгра қувватдан кейин яна заифлик ва қариликни (пайдо) қилди. У Ўзи хоҳлаган нарсани яратур. У билимдон ва қудратлидир.\n\n55. Қиёмат қойим бўладиган кунда жиноятчи кимсалар (дунёда) бир соатдан ортиқ турмаганларига қасам ичурлар. Улар (дунёда ҳам) мана шундай (ростдан ёлғонга) бурилувчи эдилар.\n\n56. (Шунда) илм ва имон берилган зотлар айтурлар: «Аниқки, сизлар Аллоҳ (Лавҳул-Маҳфузда) ёзиб қўйганидек, тирилиш кунигача турдинглар. Бас, мана шу тирилиш кунидир. Лекин, сизлар (буни ҳақ эканини) билмас эдинглар».\n\n57. Ана ўша кунда зулм қилган кимсаларга узр (баҳона)лари фойда бермас ва улардан қайтиш ҳам талаб қилинмас.\n\n58. Биз ушбу Қуръонда одамлар учун ҳар (турли) масалдан баён этдик. Қасамки, агар Сиз, (эй, Муҳаммад,) уларга (талаб қилишган) мўъжизани келтирсангиз ҳам, албатта, кофир бўлган кимсалар: «Сизлар, албатта, ёлғончидирсизлар», - дерлар.\n\n59. Аллоҳ (ҳақиқатни) билмайдиган кимсаларнинг дилларини ана шундай муҳрлаб қўяр.\n\n60. Бас, (эй, Муҳаммад,) сабр қилинг! Албатта, Аллоҳнинг ваъдаси ҳақдир. (Охиратга) ишонмайдиган кимсалар (қилмишлари) Сизни енгилтаклик (қарғаш)га олиб келмасин!"
  },
  {
    "name": "Луқмон сураси",
    "text": "ЛУҚМОН СУРАСИ\n\nЛуқмон - тарихда Луқмони ҳаким деб шуҳрат топган ҳабаший бир доно шахснинг номи. Уламолар унинг пайғамбар ёки валий бўлгани ҳақида бир фикрга келиша олмаганлар. Чунки на Қуръонда ва на ҳадисларда унинг ким бўлгани тўғрисида аниқ маълумот берилмаган. Фақат Қуръони каримда унинг ўз ўғлига қилган фойдали, ибратомуз насиҳатларидан асосий қисми берилган. Қолган қисмларини эса ривоятлар орқали нақл қилиниб, то бизнинг асримизгача ҳам етиб келган. Суранинг бошқа оятларида тавҳид ва имонга даъват, куфр ва ширкдан қайтариш каби ўгитлар талқин этилади.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим.\n\n2. Ушбулар ҳикматли Китоб оятларидир,\n\n3. Эзгу амал қилувчилар учун ҳидоят ва раҳмат (манбаи экани) жиҳатидан.\n\n4. Қайсики, улар намозни тўкис адо этадилар, закотни (ўз жойига) берадилар ва охиратга аниқ ишонадилар.\n\n5. Парвардигорлари (тарафи)дан ҳидоят топганлар ана ўшалардир ва нажот топувчилар ҳам ўшаларнинг ўзидир.\n\n6. Одамлар орасида шундай кимсалар ҳам борки, улар билимсизлик билан (ўзгаларни) Аллоҳ йўлидан оздириш учун ва у (йўлни) масхара қилиш учун беҳуда сўз(лар)ни сотиб олурлар. Ана ўшалар учун хор қилувчи азоб бордир.\n\n7. Қачонки, унга оятларимиз тиловат қилинса, гўё уларни эшитмагандек, гўё қулоқларида оғирлик (карлик) бордек, кибру ҳаво билан юз ўгириб кетур. Бас, унга аламли азоб ҳақида «хушхабар» бериб қўйинг!\n\n8. Албатта, имон келтирган ва солиҳ амалларни қилган зотлар учун неъмат боғлари бордир,\n\n9. у жойда мангу қолурлар. (Бу) Аллоҳнинг ҳақ ваъдасидир. У қудрат ва ҳикмат эгасидир.\n\n10. Кўраяпсизки, осмонларни устунларсиз яратиб, сизларни тебратмаслиги учун ерда тоғларни барпо қилди ва унда ҳар турли жондор(лар)ни тарқатиб қўйди. Яна Биз осмондан сув (ёмғир) ёғдириб, (ерда) турли саховатли (ўсимликларни) ундириб қўйдик.\n\n11. Булар Аллоҳ яратган нарсалардир. Энди, (эй, мушриклар,) сизлар Менга Ундан ўзгалар нималарни яратганини кўрсатинглар-чи! Йўқ, у золимлар аниқ залолатдадирлар!\n\n12. Биз Луқмонга ҳикмат ато этдик (ва унга дедик): «Аллоҳга шукр қилгин! Кимки шукр қилса, фақат ўзи учун шукр қилур. Кимки ношукрлик қилса, бас, албатта, Аллоҳ беҳожат ва ҳамд эгасидир».\n\n13. Эсланг, Луқмон ўғлига насиҳат қилиб, деган эди: «Эй, ўғилчам, Аллоҳга ширк келтирмагин! Чунки, ширк улкан зулмдир».\n\n14. Биз инсонга ота-онасини (рози қилишни) амр этдик. Онаси уни заифлик устига заифлик билан (қорнида) кўтариб юрди. Уни (кўкракдан) ажратиш (муддати) икки йилда (битар). (Биз инсонга буюрдикки,) «Сен Менга ва ота-онангга шукр қилгин! Қайтишлик Менинг ҳузуримгадир!»\n\n15. Агар улар (яъни ота-онанг) сени ўзинг билмаган нарсаларни Менга шерик қилишга зўрласалар, у ҳолда уларга итоат этма! Уларга (гарчи кофир бўлсалар-да,) дунёда яхши муомалада бўлгин ва ўзинг Менга тавба қилган кишиларнинг йўлига эргашгин! Сўнгра (яъни, қиёмат кунида) қайтишлик Менинг ҳузуримгадир, бас, сизларга қилиб ўтган амалларингизнинг хабарини берурман».\n\n16. (Луқмон деди): «Эй, ўғилчам, шубҳа йўқки, агар хантал (ўсимлигининг) уруғидек (яхши ёки ёмон амал қилинадиган) бўлса, бас, у (амал) бироқ харсанг тош ичида ё осмонларда ёки ер остида бўлса, ўшани ҳам Аллоҳ келтирур. Зеро, Аллоҳ лутфли ва огоҳ зотдир.\n\n17. Эй, ўғилчам, намозни мукаммал адо эт, яхшиликка буюр ва ёмонликдан қайтар ҳамда ўзингга етган (балолар)га сабр қил! Албатта, мана шу ишларнинг пухтасидандир.\n\n18. Одамларга (кибрланиб) юзингни буриштирмагин ва ерда керилиб юрмагин. Чунки, Аллоҳ барча кибрли, мақтанчоқ кимсаларни суймас.\n\n19. (Юрганингда) ўрта ҳол юргин ва овозингни паст қилгин. Чунки, овозларнинг энг ёқимсизи эшаклар овозидир».\n\n20. (Эй, инсонлар,) Аллоҳ осмонлар ва Ердаги барча нарсаларни сизларга бўйин сундириб қўйганини ва сизларга барча зоҳирий ва ботиний (моддий ва маънавий) неъматларини комил берганини кўрмадингларми?! Одамлар орасида шундай кимсалар ҳам борки, улар ўзлари билмаган, ҳидоят топмаган ва аниқ китоб (ҳужжат)га эга бўлмаган ҳолларида Аллоҳ хусусида мунозара қилурлар.\n\n21. Қачонки, уларга: «Аллоҳ нозил этган нарсага эргашинглар!»,- дейилса, улар: «Йўқ, бизлар ота- боболаримизни не узра топган бўлсак, (ана ўшанга) эргашурмиз», - дейишади. Бордию, шайтон уларни ўт азобига чақириб турган бўлса-чи?!\n\n22. Кимки чиройли амал қилувчи бўлган ҳолида ўзини Аллоҳга топширса, бас, у мустаҳкам тутқични ушлабди. Барча ишлар оқибати фақат Аллоҳга (борур!)\n\n23. Кимки кофир бўлса, бас, Сизни, (эй, Муҳаммад,) унинг куфри ғамга солмасин. Бизга қайтажаклар, бас, Биз уларга қилган амалларининг хабарини берурмиз. Зеро, Аллоҳ диллардаги сирларни билувчидир.\n\n24. Биз уларни (бу дунёда) озгина (муддат) фойдалантириб, сўнгра қаттиқ азоб (тортиш)га мажбур қилурмиз.\n\n25. Қасамки, агар улардан: «Осмонлар ва Ерни ким яратган?» - деб сўрасангиз, албатта, «Аллоҳ», - дерлар. Сиз «Аллоҳга ҳамд!» - денг. Йўқ, уларнинг аксарияти (ҳақиқатни) билмаслар.\n\n26. Осмонлар ва Ердаги (бор) нарсалар Аллоҳникидир. Албатта, Аллоҳ беҳожат ва ҳамдга лойиқ зотдир.\n\n27. Агар ер юзидаги (бор) дарахт қаламлар бўлиб, денгиз (сиёҳ бўлса ва) ундан сўнг яна етти денгиз унга ёрдам берса, Аллоҳнинг сўзлари тугамас. Албатта, Аллоҳ қудрат ва ҳикмат эгасидир.\n\n28. (Эй, инсонлар,) сизларни яратиш ҳам, қайта тирилтириш ҳам худди бир жонни (яратиш ва қайта тирилтиришнинг) ўзгинасидир (осондир). Албатта, Аллоҳ эшитувчи ва кўрувчидир.\n\n29. Аллоҳ кечани кундузга киритишини, кундузни кечага киритишини ҳамда қуёш ва ойнинг ҳар бирини белгиланган муддатгача жорий бўладиган қилиб бўйин сундириб қўйганини ва Аллоҳнинг қилаётган амалларингиздан огоҳ эканини кўрмадингизми?!\n\n30. Бунга Аллоҳнинг Ўзигина Ҳақ (илоҳ) экани, улар (мушриклар) Уни қўйиб илтижо қилаётган (бутлар)и эса ботил нарса экани ва Аллоҳнинг Ўзигина энг юксак ва олий зот экани сабабдир.\n\n31. Сизларга Аллоҳнинг мўъжизаларидан кўрсатиш учун кемалар Унинг марҳамати билан денгизда (сузиб) юрганини кўрмадингизми?! Албатта, бунда барча (қийинчиликларга) сабр қилувчи ва (неъматларга) шукр қилувчилар учун аломатлар бордир.\n\n32. Қачонки, (кофирларни) тоғлардек тўлқин(лар) ўраб олса, улар чин ихлос билан Аллоҳга дуо илтижо қилурлар. Бас, қачонки, (Аллоҳ) уларга нажот бериб, қуруқликка (чиқарса), у ҳолда улардан (айримларигина) тўғри йўл тутувчидир. Оятларимизни фақат барча хоин ва ношукр кимсаларгина инкор қилурлар.\n\n33. Эй, инсонлар, Парвардигорингиздан қўрқингиз ва яна шундай бир Кундан қўрқингизким, (у кунда) бирор ота ўз боласи томонидан (гуноҳни) ўта олмас ва бола ҳам отаси томонидан бирор нарсани ўта олувчи бўлмас. Албатта, Аллоҳнинг ваъдаси ҳақдир. Бас, сизларни дунё ҳаёти сира алдаб қўймасин ва сизларни алдамчи (шайтон) Аллоҳ (кечаверади, деган алдов) билан алдаб қўймасин!\n\n34. Дарҳақиқат, Аллоҳнинг ҳузуридагина қиёмат (қачон бўлиши тўғрисида) билим бордир. У (хоҳлаганча) ёмғир ёғдирур ва бачадонлардаги нарса (ҳомила)ни билур. Бирор жон эртага нима иш қилишини билмас. Бирор жон қаерда ўлишини билмас. Албатта, Аллоҳ билувчи ва хабардор зотдир."
  },
  {
    "name": "Сажда сураси",
    "text": "САЖДА СУРАСИ\n\nСуранинг 15-оятида сажда ояти келгани учун унга шу ном берилган.\n\nСурада дунёнинг фонийлиги, охиратнинг эса боқий эканлиги, қиёмат куни қайта тирилишнинг ҳақ эканлиги, ўша куни ҳар бир инсон дунёда қилиб ўтган яхши-ёмон ишлари учун ҳисобот бериши, худди шу шиддатли кун учун тайёрланиш зарурлиги уқтирилади.\n\nМеҳрибон ва раҳмли Аллоҳ номи билан (бошлайман).\n\n1. Алиф, Лом, Мим.\n\n2. Бу Китобнинг (Қуръоннинг) нозил қилиниши, шубҳасиз, (барча) оламларнинг Парвардигори (томони)дандир.\n\n3. Балки: «Уни (Муҳаммаднинг ўзи) тўқиб олган», - дерлар?! Йўқ, У (яъни, Қуръон) сиздан илгари бирор огоҳлантирувчи келмаган қавмни огоҳлантиришингиз учун Раббингиз (томони)дан (нозил қилинган) Ҳақиқатдир, шояд, улар ҳидоят топсалар.\n\n4. Аллоҳ осмонлар ва Ерни ҳамда уларнинг ўртасидаги бор нарсани олти кунда яратиб, сўнгра Арш узра муставий бўлган зотдир. Сизлар учун Ундан ўзга бирор дўст ва оқловчи йўқдир. Ахир эслатма олмайсизларми?!\n\n5. У осмондан ергача бўлган барча ишни тадбирини кўрар (бошқарар), сўнгра (бу ишларнинг барчаси) сизларнинг ҳисобингизча минг йилга тенг келадиган (бир) Кунда (яъни, қиёматда) Унинг Ўзига кўтарилур.\n\n6. Ана ўша ғойиб ва ҳозирни билувчи, қудратли ва меҳрибон,\n\n7. барча нарсани чиройли қилиб яратган Зотдир. Инсонни яратишни эса лойдан бошлади.\n\n8. Сўнгра унинг наслини ҳақир бир сувдан иборат нутфадан пайдо қилди.\n\n9. Сўнгра уни тиклаб, ичига Ўз (мулкидаги) руҳидан киритди. Сизлар учун қулоқ, кўз, дилларни пайдо қилди. Шукрни эса кам қилурсизлар.\n\n10. Улар (кофирлар): «Бизлар ер (ости)да гумдон бўлиб кетгач, ҳақиқатан ҳам яна янгитдан яралурмизми?» - дедилар. Йўқ, улар Парвардигорлари мулоқотини инкор қилувчидирлар!\n\n11. Айтинг: «Сизларга вакил қилинган ўлим фариштаси жонларингизни олур, сўнгра Раббингизга қайтарилурсизлар».\n\n12. Агар Сиз у жиноятчиларни (қиёмат кунида) Парвардигорлари ҳузурида бошлари эгик ҳолда туриб: «Парвардигоро, кўрдик ва эшитдик, бас, бизларни (ҳаётга) қайтаргин, бизлар яхши амал қилайлик. Энди бизлар, албатта, ишонувчидирмиз», - (дейишларини) кўрсангиз эди!\n\n13. Агар Биз хоҳласак, албатта, ҳар бир жонга ўз ҳидоятини ато этган бўлур эдик, лекин Мен томондан бу сўз муқаррар бўлгандир: «Мен жаҳаннамни барча (куфрдаги) жин ва одамлар билан тўлдирурман».\n\n14. Бас, (эй, кофирлар,) ушбу кунингиздаги мулоқотни унутиб қўйганингиз сабабли (азобни) тотингиз! Дарвоқе, Биз ҳам (бугун) сизларни «унутдик». Қилмишларингиз сабабли мангу азобни тотингиз!\n\n15. Бизнинг оятларимизга фақат у (оят)лар зикр қилинганда сажда қилган ҳолларида йиқиладиган ва кибр қилмаган ҳолларида ҳамд билан Парвардигорларига тасбеҳ айтадиган зотларгина имон келтирурлар. (Сажда ояти)\n\n16. Уларнинг ёнбошлари ўриндиқлардан ажраб турар (оз ухлайдилар). Улар Парвардигорларига қўрқув ва умидворлик билан дуо қилурлар ва Биз уларга ризқ қилиб берган нарсалардан эҳсон қилурлар.\n\n17. Бас, уларнинг қилиб ўтган амалларига мукофот учун яшириб қўйилган кўзлар қувончини (охират неъматларини) ҳеч ким билмас.\n\n18. Ахир, мўмин киши билан фосиқ (итоатсиз) кимса тенг бўлурми?! (Йўқ), баробар бўлмаслар!\n\n19. Имон келтирган ва солиҳ амалларни қилган зотлар учун қилган амаллари сабабли жаннат масканлари манзил бўлур.\n\n20. Фосиқ бўлган кимсаларнинг масканлари эса дўзахдир. Ҳар қачон ундан чиқмоқчи бўлсалар, яна унга қайтарилурлар ва уларга: «Ўзларингиз инкор этган дўзах азобини тотингиз!» - дейилур.\n\n21. Албатта, Биз улар (итоатсизликдан) қайтишлари учун уларга катта азобдан илгари яқин азобни (дунё азобини) тоттирурмиз.\n\n22. Парвардигорининг оятлари билан насиҳат қилинганидан сўнг, улардан юз ўгирган кимсадан ким ҳам золимроқдир?! Албатта, Биз (ундай) жиноятчилардан интиқом олувчидирмиз.\n\n23. Биз Мусога Китоб (Таврот) ато этдик, Бас, (эй, Муҳаммад,) Сиз унинг (Тавротга) рўбарў бўлганидан шубҳада бўлманг. Биз (Тавротни) Исроил авлоди учун ҳидоят (манбаи) қилдик.\n\n24. Улар сабр қилишгач, Биз улардан ҳидоят қиладиган пешволарни чиқардик. Улар оятларимизга пухта ишонар эдилар.\n\n25. (Эй, Муҳаммад,) албатта, Раббингизнинг Ўзи қиёмат кунида (одамлар) ўзаро ихтилоф қилган нарсалари ҳақида ажрим қилур.\n\n26. Ахир, уларга (мушрикларга) Биз улардан илгари қанча авлодларни ҳалок қилганимиз ва ўзлари ўшаларнинг масканларида юрганлари маълум эмасми?! Албатта, бунда аломатлар бор! Ахир, улар эшитмайдиларми?!\n\n27. Ахир, улар қуруқ ерга сув ҳайдаб, унинг воситасида уларнинг чорвалари ҳам, ўзлари ҳам ейдиган экинларни чиқаришимизни билмадиларми?! Ахир, (буни) кўрмайдиларми?!\n\n28. Улар (мусулмонларга): «Агар ростгўй бўлсангизлар, қачон мана шу фатҳ (ғалаба) рўй берур?» - дерлар.\n\n29. (Эй, Муҳаммад,) айтинг: «Фатҳ кунида кофир бўлган кимсаларга имон келтиришлари фойда бермай қолур ва уларга (тавба учун) муҳлат ҳам берилмас».\n\n30. Бас, улардан юз ўгиринг ва (не бўлишини) кутинг! Зеро, улар ҳам кутувчидирлар."
  },
  {
    "name": "Ахзоб сураси",
    "text": "АҲЗОБ СУРАСИ\n\nАҳзоб - фирқалар, гуруҳлар. Бирлиги «ҳизб».\n\nСурада Ислом шариатидаги қонун-қоидалар, хусусан «зиҳор», «табанний», сатри аврат, маҳрам ва номаҳрамлар, никоҳ, талоқ каби масалаларга доир шаръий ҳукмлар баён этилади. Сурада, шунингдек, турли имонсиз ҳизбларнинг мусулмонларга қарши қилган ҳужумлари ва бундай синов қийинчиликлардан чин имон-эътиқодли кишиларнинг қандай муваффақиятли ўтганликлари ҳақида ҳам оятлар берилган.\n\nМеҳрибон ва раҳмли Аллоҳ номи билан (бошлайман).\n\n1. Эй, Пайғамбар, Аллоҳдан қўрқинг! Кофирлар ва мунофиқларга итоат этманг! Албатта, Аллоҳ билимли ва ҳикматли зотдир.\n\n2. Раббингиз (томони)дан Сизга ваҳий қилинадиган оятларга эргашинг! Албатта, Аллоҳ сизлар қилаётган амаллардан огоҳдир.\n\n3. Аллоҳга таваккул қилинг! Аллоҳни Ўзи етарли вакил (ҳомий)дир.\n\n4. Аллоҳ бир кишининг ичида икки қалб қилган эмасдир. (Шунингдек), сизлар «зиҳор»* қиладиган хотинларингизни ҳам сизларга она қилган эмас ва асранди болаларингизни ўз болаларингиз қилган эмасдир. Бу сизларнинг оғизларингиздаги сўзингиздир*. Аллоҳ эса ҳақиқатни айтур ва Унинг Ўзи йўлга бошлар.\n\nИзоҳ(а): Шариатда никоҳ, талоқ каби оилавий муносабатлар қаторида зиҳор деган нарса ҳам бор. Бу кўпроқ араб халқида жорий этилган ярамас одатлардан бири эди. Зиҳорда эр ўз хотинига: «Сен менга онамнинг бадани каби ҳаромсан» - каби сўзларни айтиши билан қаттиқ гуноҳкор бўлади, лекин хотини ўз онасига айланиб қолмайди. Бу гуноҳни ювиш учун эр маълум миқдорда каффорат (жарима) тўлаш зарурлиги қайд этилади.\n\nИзоҳ(б): Оятдаги иккинчи масала асранди бола ҳақида. Боқиб олинган асранди бола ҳеч қачон ўзи туққан болаларидек маҳрам бўлаолмаслиги, никоҳ ва мерос масалаларида уларнинг ҳуқуқи бегоналар ҳуқуқи билан баробар бўлиши ҳақида кўрсатмалар берилган. Бу билан бола асраб олиш ва уни тарбия қилиб вояга етказиш савоби инкор этилаётгани йўқ. Масалан, бир оилада асранди ўғил вояга етса, шу оиладаги «сингил» га уйланиши мумкин ва аксинча ҳам. Сурада Муҳаммад (а. с.) асраб олган Зайд ибн Ҳориса воқеаси батафсил баён этилади.\n\n5. Уларни (асранди фарзандларни) ўз оталари (исми) билан чақиринглар. Шу Аллоҳ наздида адолатлироқдир. Бас, агар уларнинг оталарини билмасангизлар, у ҳолда (улар) сизларнинг диний биродарларингиз ва дўстларингиздир. Қилган хатоларингиз сабабли сизларга гуноҳ йўқдир, лекин кўнгилларингиз (билан) қасд қилинган нарсадагина (гуноҳкор бўлурсизлар). Аллоҳ кечиримли ва меҳрибон зотдир.\n\n6. Пайғамбар мўминларга ўзларидан ҳам ҳақлироқдир, унинг аёллари эса уларнинг оналаридир. Аллоҳнинг Китобида қариндошлар (меросхўрликда) бир-бирларига (қариндош бўлмаган) мўминлардан ва муҳожирлардан кўра ҳақлироқдирлар. Магар сизлар (диний) дўстларингизга (мерос беришлик билан) яхшилик қилмоғингиз (мумкин). Бу, Китобда (Лавҳул-Маҳфузда) битиклидир.\n\n7. Эсланг, Биз (барча) пайғамбарлардан ва Сиздан, Нуҳдан, Иброҳим, Мусо ва Исо ибн Марямдан қатъий аҳд олгандик.\n\n8. Бу ростгўйлардан (қиёматда) содиқликлари ҳақида сўраш учун эди. (Аллоҳ) кофирлар учун аламли азоб таёрлаб қўйгандир.\n\n9. Эй, имон келтирганлар, сизларга (қарши) қўшинлар келган пайтида Биз уларнинг устига шамол ва сизлар кўрмаган қўшинлар (фаришталар)ни юборганимизни - Аллоҳнинг сизларга берган неъматини эсланглар! Аллоҳ қилаётган амалларингизни кўриб турувчи зотдир.\n\n10. Ўшанда улар сизларнинг устингиздан ҳам, сизлардан қуйи (томон)дан ҳам (бостириб) келган эдилар. Ўшанда кўзлар тиниб, юраклар бўғизга тиқилиб қолган ва сизлар Аллоҳ ҳақида (турли) гумонлар қила бошлаган эдингизлар.\n\n11. Ана ўша жойда мўминлар имтиҳон қилиндилар ва (даҳшатдан) қаттиқ ларзага тушдилар.\n\n12. Ўшанда мунофиқлар ва дилларида иллат бўлган (эътиқодлари заиф) кимсалар: «Аллоҳ ва Унинг пайғамбари бизларга фақат ёлғон ваъда қилган эканлар», - дея бошладилар.\n\n13. Ўшанда улардан бир тоифаси деди: «Эй, Ясриб (Мадина) аҳли, сизлар учун (бу қадар кўп сонли ёвга қарши) туриш имкони йўқдир, бас, (ўз уйларингизга) қайтиб кетинглар». Улардан яна бир гуруҳи эса: «Уйларимиз очиқ-сочиқ», - деб Пайғамбардан изн сўрадилар. Ҳолбуки, (уйлари) очиқ-сочиқ эмас эди. Улар фақат (жангдан) қочишнигина истардилар.\n\n14. Агар уларнинг (мунофиқларнинг) устига (Мадинанинг турли) томонларидан кирилса, сўнгра улардан фитна талаб қилинса, албатта, улар кўп (иккиланиб) турмасдан унга (фитнага) келган бўлур эдилар.\n\n15. Ҳолбуки, улар илгари ортга чекинмаслари ҳақида Аллоҳ билан аҳдлашган, Аллоҳга берилган аҳд эса (қиёмат кунида) сўралувчидир.\n\n16. (Эй, Муҳаммад,) айтинг: «Агар сизлар ўлишдан ё ўлдирилишдан қочсангизлар, бу қочиш сизларга сира фойда бермас, демак, сизлар ҳаётдан жуда оз фойдаланурсизлар».\n\n17. Айтинг: «Агар Аллоҳ сизларга ёмонликни ирода этса, сизларни ким ундан асрай олур ёки У сизларга марҳаматни ирода қилса (ким уни тўса олур)?!» Улар ўзларига Аллоҳдан ўзга дўст ҳам, ёрдамчи ҳам топа олмаслар.\n\n18. Аллоҳ сизларнинг орангиздаги (жиҳодга) тўсқинлик қиладиган ва ўз дўстларига: «Биз томонга ўтинглар», - дейдиган кимсаларни аниқ билур. Улар жангга камдан-кам келурлар.\n\n19. (Бу) сизларга нисбатан бахилликларидир. Бас, қачонки, (ёв томонидан) хавф келса, сиз уларни ўлим ўраб беҳуш бўлган кимса каби кўзлари ўйнаб, сиз томонга қараётганларини кўрасиз. Бас, қачонки, хавф кетса, улар яхшилик (ўлжалар) устида очкўзлик қилиб, сизларни ўткир тиллар билан ранжитурлар. Улар имон келтирмаганлар, бас, (шу сабабли) Аллоҳ уларнинг амалларини беҳуда кетказди. Бу Аллоҳга осондир.\n\n20. Улар (мунофиқлар) у фирқаларни (ёвни) кетмаган деб ўйлайдилар ва агар у фирқалар (қайтиб) келиб қолсалар, кўчманчи бадавийлар орасида бўлиб, сизлардан хабар сўраб туришни истайдилар. Агарда улар сизларнинг орангизда бўлганларида ҳам камдан-кам жанг қилган бўлур эдилар.\n\nИзоҳ: Яъни мунофиқларнинг қўрқоқликлари фош қилинмоқда. Мазкур оятларда ҳижратнинг 5-йили кечган Хандақ жанги тўғрисида сўз юритилади. Макка ва Мадина мушрикларидан иборат турли фирқалар Мадинага мусулмонлар устига бостириб кирмоқчи бўлганида, Салмони Форисий номли саҳобий маслаҳати билан Мадина теварагига хандақ ковлангани ва ёв қўшинлари унга қулаб ҳалок бўлгани тўғрисида Ислом тарихида кенг маълумотлар мавжуд.\n\n21. (Эй, имон келтирганлар,) сизлар учун - Аллоҳ ва охират кунидан умидвор бўлган ҳамда Аллоҳни кўп ёд қилган кишилар учун Аллоҳнинг пайғамбарида гўзал намуна бордир.\n\n22. Мўминлар фирқаларни (ёвни) кўрган вақтларида: «Бу Аллоҳ ва пайғамбари бизларга ваъда қилган нарсадир (имтиҳондир). Аллоҳ ва пайғамбарининг сўзи ростдир», - дедилар ва (бу) уларнинг имон ва итоатларини янада зиёда қилди.\n\n23. Мўминлар орасида Аллоҳга берган аҳдига содиқ кишилар бордир. Бас, улардан ўз аҳдига вафо қилгани (шаҳид бўлгани) ва улардан (шаҳид бўлишни) кутаётгани бордир. Улар (аҳду паймонларини) ўзгартирганлари йўқ.\n\n24. Аллоҳ (аҳдига) содиқ кишиларни садоқатлари сабабли мукофотлаш учун, мунофиқларни эса, агар хоҳласа, азобга гирифтор этиш ёки тавбаларини қабул қилиш учун (мазкур синовни ўтказди). Аллоҳ мағфиратли ва меҳрибон зотдир.\n\n25. Аллоҳ кофирларни дарғазаб ҳолларида қайтарди. Улар бирор яхшилик (фойда)га эришмадилар. Аллоҳ мўминларга жанг тўғрисида кифоя қилди (мўминларни жангсиз ғолиб қилди). Аллоҳ кучли ва қудратли зотдир.\n\n26. У (фирқаларга) ёрдам берган, аҳли китобдан иборат кимсаларни (Аллоҳ) ўз қалъаларидан туширди ва дилларига қўрқув солди. (Улардан) бир гуруҳни ўлдирурсизлар, бир гуруҳни асир олурсизлар.\n\n27. Сизларни уларнинг ерларига, масканларига, мол-мулкларига ва оёқларингиз етмаган ерларига ворис қилди. Аллоҳ ҳар нарсага қодир зотдир.\n\n28. Эй, Пайғамбар, хотинларингизга айтинг: «Агар сизлар дунё ҳаётини ва унинг зебу зийнатларини истайдиган бўлсангизлар, у ҳолда келинглар, мен сизларни (ўша нарсалар билан) баҳраманд қилай ва яхшилаб кузатай (талоқ қилай).\n\n29. Агар Аллоҳни, Унинг пайғамбарини ва охират диёрини истайдиган бўлсангизлар, у ҳолда Аллоҳ сизларнинг орангиздаги чиройли амал қилувчилар учун улкан мукофот (жаннат)ни тайёрлаб қўйгандир».\n\n30. Эй, Пайғамбар аёллари, сизлардан ким аниқ фаҳш ишини қилар экан, унинг учун азоб икки баробар зиёда қилинур. Бу Аллоҳга осондир.\n\n31. Сизлардан ким Аллоҳ ва Унинг пайғамбарига итоат этса ва эзгу амал қилса, Биз унинг мукофотини икки ҳисса қилиб берурмиз ва унинг учун фаровон ризқ (жаннат)ни таёрлаб қўйгандирмиз.\n\n32. Эй, Пайғамбар аёллари, агар тақводор бўлсангизлар, (ўзга) аёлларнинг бирортаси каби эмасдирсизлар. Бас, сизлар (номаҳрам эркакларга) майин сўз қилмангларки, акс ҳолда қалбида бузуқлик бўлган кимса таъма қилиб қолур. Яхши (тўғри) сўзни сўзлангизлар!\n\n33. Ўз уйларингизда қарор топинглар, (кўчага чиққанларингизда эса) илгариги жоҳилият (даври) ясанишидек ясанмангизлар! Намозни мукаммал адо этинглар, закотни беринглар ҳамда Аллоҳ ва Унинг пайғамбарига итоат этинглар! Эй, (Пайғамбарнинг) хонадон аҳли, Аллоҳ сизлардан гуноҳни кетказишни ва сизларни обдон поклашни истайди, холос.\n\n34. Уйларингизда Аллоҳнинг тиловат қилинадиган оятлари ва ҳикмат (яъни, пайғамбар ҳадислари)ни зикр қилинглар! Албатта, Аллоҳ лутфли ва огоҳ зотдир.\n\n35. Албатта, муслим ва муслималар, мўмин ва мўминалар, итоатли эркаклар ва итоатли аёллар, ростгўй эркаклар ва ростгўй аёллар, сабрли эркаклар ва сабрли аёллар, тавозуъли (камтар) эркаклар ва тавозуъли аёллар, садақа қилувчи эркаклар ва садақа қилувчи аёллар, рўза тутувчи эркаклар ва рўза тутувчи аёллар, авратларини (ҳаромдан) сақловчи эркаклар ва (авратларини ҳаромдан) сақловчи аёллар, Аллоҳни кўп зикр қилувчи эркаклар ва (Аллоҳни кўп) зикр қилувчи аёллар - улар учун Аллоҳ мағфират ва улуғ мукофот (яъни, жаннат)ни тайёрлаб қўйгандир.\n\n36. Аллоҳ ва Унинг пайғамбарлари бир ишни ҳукм қилганда - ҳеч бир мўмин ва мўминага (уни бажариш ёки бажармаслик) ишларида ихтиёр бўлиши мумкин эмасдир. Кимки Аллоҳ ва Унинг пайғамбарига итоатсизлик қилса, бас, у аниқ залолат билан йўлдан озибди.\n\n37. (Эй, Муҳаммад,) эсланг, Аллоҳнинг ва Сизнинг инъомингизга эришган (Зайд ибн Ҳориса)га: «Жуфтингни ўзингга сақлагин (талоқ қилишга шошмагин), Аллоҳдан қўрққин», - деб, Аллоҳ ошкор қилувчи бўлган нарсани ичингизда яширган эдингиз ва Аллоҳдан қўрқишга ҳақлироқ бўлган ҳолингизда, Сиз одамлардан (таъналаридан) қўрққан эдингиз. Бас, қачонки, Зайд ундан (Зайнабдан) ҳожатини адо этгач (уни талоқ қилгач), Биз Сизни унга уйлантирдик. Токи мўминларга асранди болалари ўз хотинларидан ҳожатларини адо этишгач (талоқ қилишгач), уларга (уйланишларида танглик бўлмаслиги учун (шундай) қилдик). Аллоҳнинг амри эса бажарилувчидир.\n\n38. Аллоҳнинг пайғамбарга фарз (ҳалол) қилган нарсада унга танглик бўлмас. (Бу) илгари ўтган (пайғамбарлар) ҳақидаги Аллоҳнинг йўлидир. Аллоҳнинг иши ўлчовли тақдирдир.\n\n39. Улар (ўтган пайғамбарлар) Аллоҳнинг фармонларини (бандаларга) етказадиган, Ундан қўрқадиган ва Аллоҳдан ўзгадан қўрқмайдиган зотлардир. Аллоҳнинг Ўзи етарли ҳисобдондир.\n\n40. Муҳаммад сизларнинг эркакларингиздан бирортасининг отаси эмасдир, балки у Аллоҳнинг элчиси ва пайғамбарларнинг муҳридир. Аллоҳ барча нарсани билувчи зотдир.\n\nИзоҳ: Бу ерда Аллоҳ таоло Муҳаммад алайҳиссаломни «Пайғамбарларнинг муҳри» деб атаган. Зеро, ҳар бир муҳим ёзма иш сўнгида муҳр босилгани каби Пайғамбаримиз ҳам охирги пайғамбар бўлганлари ва эндиликда то қиёматгача бошқа пайғамбар келмаслиги аниқ бўлгани учун пайғамбарлар китобига муҳр босилгандек бўлди.\n\n41. Эй, имон келтирганлар, Аллоҳни кўп зикр қилинглар\n\n42. ва эрта-ю кеч Унга тасбеҳ айтинглар!\n\n43. У сизларни зулматлардан нурга чиқариш учун сизларга марҳамат кўрсатадиган зотдир. Унинг фаришталари ҳам (сизларга мағфират тилайдилар). У мўминларга меҳрибондир.\n\n44. Унга (Аллоҳга) рўбарў бўладиган кундаги уларга (Аллоҳнинг) истиқбол сўзи саломдир. Улар учун улуғ мукофот (жаннат) тайёрлаб қўйгандир.\n\nИзоҳ: Яъни, Аллоҳ мўмин бандаларига жаннатда «Ассалому алайкум» деб салом билан кутиб олажак, иншоаллоҳу таоло.\n\n45. Эй, Пайғамбар, дарҳақиқат, Биз Сизни (қиёматда барча умматларга) гувоҳ бўлувчи, (жаннат хақида) хушхабар берувчи ва (дўзах азобидан) огоҳлантирувчи этиб юбордик.\n\n46. Аллоҳнинг изни билан Унга (динига) даъват қилувчи ва (йўл кўрсатувчи) нурли чироқ қилиб ҳам.\n\n47. Аллоҳ томонидан берилажак катта фазл (жаннат) ҳақида мўминларга хушхабар беринг!\n\n48. Кофирлар ва мунофиқларга бўйин сунманг ва уларнинг азиятларига парво қилманг ҳамда Аллоҳга таваккул қилинг! Аллоҳнинг Ўзи етарли вакил (ҳомий)дир.\n\n49. Эй, мўминлар, қачонки, сизлар мўминаларни никоҳларингизга олсангизлар-у, сўнгра уларга «тегиш»дан илгари уларни талоқ қилсангизлар, у ҳолда сизлар учун уларнинг зиммасида санайдиган идда йўқдир. Бас, сизлар уларни (озгина) баҳраманд этиб, чиройли кузатиш билан кузатинглар!\n\n50. Эй, Пайғамбар, албатта, Биз Сизга маҳрларини берган жуфтларингизни, Аллоҳ Сизга ўлжа қилиб берган қўл остингиздаги чўриларингизни, Сиз билан бирга ҳижрат қилган амакингизнинг қизларини ва аммаларингизнинг қизларини, тоғангизнинг қизларини ва холаларингизнинг қизларини яна (ҳар қандай) мўмина аёлни - агар у ўзини пайғамбарга тортиқ этсаю, пайғамбар уни (маҳрсиз) ўз ниқоҳига олишни истаса, (мазкур аёлларни Сиз учун) ҳалол қилдик. (Маҳрсиз уйланиш барча) мўминлар учун эмас, холис сиз учундир. Биз (мўминларга) жуфтлари ва қўл остиларидаги чўрилари ҳақида фарз қилган ҳукмларимизни эса аниқ билдик. Бу Сизга танглик бўлмаслиги учундир. Аллоҳ мағфиратли ва раҳмли зотдир.\n\n51. Сиз улардан ўзингиз хоҳлаган аёлни қолдириб, ўзингиз хоҳлаган аёлни ўзингизга ҳамхона қилурсиз. Ўзингиз четлатган аёлларингиздан бирортасини (ҳамхоналикка) истасангиз, Сизга ҳеч қандай гуноҳ бўлмас. Бу уларнинг кўзлари қувонишига, ғамгин бўлмасликларига ва Сиз уларга ато этган нарсага барчалари рози бўлишларига яқинроқ (йўл)дир. Аллоҳ сизларнинг дилларингиздаги нарсани (ҳам) билур. Аллоҳ билимдон ва ҳалимдир.\n\n52. (Эй, Муҳаммад,) Сиз учун бундан сўнг аёллар (яъни, уйланишингиз) ҳалол бўлмас. Гарчи (бошқа хотинларнинг ҳусни Сизни қизиқтирса ҳам уларни (ўз аёлларингизга) алмаштириш ҳам (ҳалол бўлмас). Илло, Сиз эга бўлган чўрилар (ҳалолдир). Аллоҳ барча нарса устидан кузатиб турувчи зотдир.\n\n53. Эй, имон келтирганлар, Пайғамбарнинг уйларига фақат сизларни бирор таомга чақирилсагина киринглар. (Ўшанда ҳам) унга эришишга кўз тутиб турмангизлар, балки чақирилганингизда кирингиз ва таомдан сўнг гапга берилиб кетмай, тарқалингиз! Зеро, бу Пайғамбарга озор берур, у эса сизлардан ийманар. Аллоҳ ҳақ (гап)дан тортинмас. Қачонки, сизлар улардан (пайғамбар аёлларидан) бирор нарса сўрасангизлар, парда ортидан сўрангизлар! Мана шу сизларнинг дилларингиз ва уларнинг дилларига нисбатан ҳам тозароқ (иш)дир. Сизлар учун Аллоҳнинг пайғамбарига озор бериш ва ундан кейин аёлларига уйланишингиз ҳеч мумкин эмасдир. Чунки, бу Аллоҳ наздида улкан (гуноҳ)дир.\n\n54. Агар сизлар бирор нарсани ошкор қилсангизлар ёки яширсангизлар ҳам, албатта, Аллоҳ барча нарсани билувчи зотдир.\n\n55. (Пайғамбар аёллари) ўз оталарига, ўғилларига, оға-иниларига, оға-иниларининг ўғилларига, опа- сингилларининг ўғилларига, (мўмина) аёлларга ва қўл остиларидаги чўриларга (ҳижобсиз кўринишларида) уларга гуноҳ йўқдир. (Эй, пайғамбар аёллари), Аллоҳдан қўрқингизлар! Албатта, Аллоҳ барча нарсага гувоҳдир.\n\n56. Албатта, Аллоҳ ва Унинг фаришталари Пайғамбарга салавот айтурлар. Эй мўминлар, (сизлар ҳам) унга салавот ва салом айтинглар!\n\n57. Албатта, Аллоҳ ва Унинг пайғамбарига озор берадиган кимсаларни Аллоҳ дунёда ҳам, охиратда ҳам лаънатлар ва улар учун хор қилувчи азобни тайёрлаб қўйгандир.\n\n58. Мўмин ва мўминаларга қилмаган гуноҳлари билан озор берадиган кимсалар бўҳтон ва аниқ гуноҳни ўзларига олибдилар.\n\n59. Эй, Пайғамбар, хотинларингизга, қизларингизга ва мўминларнинг хотинларига айтинг, устларига ёпинчиқларини ташлаб олсинлар! Мана шу уларнинг (ким эканликлари) танилиб, озорланмасликлари учун энг яқин (услубдир). Аллоҳ мағфиратли ва раҳмли зотдир.\n\n60. Қасамки, агар мунофиқлар, дилларида бузуқлик бўлган кимсалар ва Мадинада миш-миш тарқатиб юрувчилар (ўз қилмишларидан) тийилмасалар, албатта, Биз Сизни уларга қарши қўзғатурмиз, сўнгра улар (Мадинада) озчиликдан бошқаси Сиз билан ёнма-ён тура олмай қолурлар,\n\n61. лаънатга дучор бўлган ҳолларида. (У пайтда) улар қаерда топилсалар, ушланурлар ва қириб ташланурлар.\n\n62. (Бу) илгари ўтган зотлар хусусидаги Аллоҳнинг йўлидир. Аллоҳнинг йўлини эса сира ўзгартирилган топмассиз.\n\n63. Одамлар Сиздан қиёмат (қачон бўлиши) ҳақида сўрайдилар. «У ҳақдаги маълумот фақат Аллоҳнинг ҳузуридадир», - деб айтинг. Қаердан билурсиз, эҳтимол, қиёмат яқинда бўлар.\n\n64. Албатта, Аллоҳ кофирларни лаънатлади ва улар учун дўзахни тайёрлаб қўйди.\n\n65. (Улар) на бирор дўст ва на бирор ёрдамчи топмаган ҳолларида у жойда мангу қолурлар.\n\n66. Юзлари оловда айлантириладиган кунда, улар: «Кошки эди, Аллоҳга итоат этганимизда, пайғамбарга итоат этганимизда», - дерлар.\n\n67. Яна улар: «Парвардигоро, дарҳақиқат, бизлар бошлиқларимизга ва катталаримизга бўйин сундик, бас, улар бизларни (тўғри) йўлдан оздирдилар.\n\n68. Парвардигоро, уларга азобни икки ҳисса қилиб бергин ва уларни катта лаънат билан лаънатлагин», - дейдилар.\n\n69. Эй, мўминлар, сизлар Мусога озор берган кимсалар каби бўлмангизлар! Бас, Аллоҳ (Мусони) улар айтган нарса (айблар)дан оқлади. У Аллоҳ наздида обрўли киши эди.\n\n70. Эй, мўминлар, Аллоҳдан қўрқинглар ва тўғри сўзланглар!\n\n71. (Шунда Аллоҳ) ишларингизни ўнглар ва гуноҳларингизни мағфират этар. Кимки Аллоҳга ва Унинг пайғамбарига итоат этса, бас, у улуғ ютуққа эришибди.\n\n72. Биз (бу) омонатни (чин бандалик омонатини) осмонларга, Ерга ва тоғларга таклиф этдик, улар уни кўтаришдан бош тортдилар ва ундан қўрқдилар. Инсон эса уни ўз зиммасига олди. Дарҳақиқат, у (ўзига) зулм қилувчи ва нодондир.\n\n73. Аллоҳ мунофиқ ва мунофиқаларни, мушрик ва мушрикаларни жазолаш учун ҳамда мўмин ва мўминаларнинг тавбаларини қабул қилиш учун (бу омонатни юклади). Аллоҳ мағфиратли ва раҳмли зотдир."
  },
  {
    "name": "Сабаъ сураси",
    "text": "САБАЪ СУРАСИ\n\nСабаъ - Яман диёридаги қадимий шаҳар номи. Унда Билқис исмли малика ҳукмронлик қилгани ва Сулаймон (а. с.) билан ўрталарида кечган можаролар тўғрисида Намл сурасида баён қилинган эди. Бу сурада мазкур Сабаъ қабиласининг ношукурликлари сабабли ноз-неъматлардан маҳрум бўлганлари тўғрисида оятлар келгани учун унга шу ном берилган. Сурада Довуд ва Сулаймон (а. с.) қиссалари, ҳақ билан ботилнинг ўзаро кураши, эзгуликка берилажак ажру савоблар, ёвузликка аталган уқубат ва жазолар тўғрисида ҳам батафсил маълумотлар берилган. Айниқса, жин, дев, парилар ҳам инсон каби ғайбий сирларни мукаммал билмаслиги ҳақида ибратли воқеалар ушбу сурада ўз аксини топган.\n\nМеҳрибон ва раҳмли Аллоҳ номи билан (бошлайман).\n\n1. Ҳамд Аллоҳга (хос)дир. У шундай зотки, осмонлардаги ва Ердаги (бор) нарса Уникидир. Охиратда ҳам ҳамд фақат Унга (хос)дир. У ҳикматли ва хабардор зотдир.\n\n2. У Ерга кирадиган нарсаларни ҳам, ундан чиқадиган нарсаларни ҳам, самодан тушадиган нарсаларни ҳам, унга кўтариладиган нарсаларни ҳам билур. У раҳмли ва мағфиратлидир.\n\n3. Кофир бўлган кимсалар: «Бизларга қиёмат келмас», - дедилар. Айтинг: «Йўқ! Ғайбни билувчи Раббимга қасамки, шак-шубҳасиз, у (қиёмат) сизларга келур! Осмонлар ва Ердаги бир зарра мисолича, ундан ҳам кичик (ёки) катта бирор нарса (Аллоҳ)дан махфий бўлмас, албатта, аниқ Китобда (Лавҳул-Маҳфузда у) мавжуддир».\n\n4. Токи (Аллоҳ) имон келтирган ва солиҳ амалларни қилган зотларни мукофатлаши учун (қиёмат қойим бўлур). Ана ўшалар учун мағфират ва фаровон ризқ (жаннат) бордир.\n\n5. Оятларимизга (қарши) курашиш ҳаракатида юрган кимсалар учун жазо аламли азобдир.\n\n6. (Эй, Муҳаммад,) илм берилган зотлар Сизга Раббингиз (томони)дан нозил қилинган (Қуръон)нинг ҳақ (Китоб) эканини ва у қудратли, ҳамдга лойиқ зотнинг йўлига ҳидоят қилишини билурлар.\n\n7. Кофир бўлган кимсалар дерлар: «Сизларга (чириб) титилиб бўлак-бўлак бўлиб кетган вақтингизда, албатта, сизлар яна янгитдан яратилурсизлар, деб хабар берадиган бир кишини кўрсатайликми?\n\n8. У Аллоҳ шаънига ёлғон тўқидими ёки унда жиннилик борми?» - дедилар. Йўқ, (балки) охиратга ишонмайдиганлар азобда ва (ҳидоятдан) узоқ залолатдадирлар.\n\n9. Ахир, улар олдиларидаги ва ортларидаги (атрофларидаги) нарсаларга - осмону заминга боқмайдиларми?! Агар Биз хоҳласак, уларни ерга юттириб юборурмиз ёки устиларига осмондан парчалар туширурмиз. Албатта, бунда ҳар бир (Аллоҳга) қайтувчи банда учун далолат бордир.\n\n10. Биз Довудга (улуғ) фазл (мартаба) ато этдик: «Эй, тоғлар ва қушлар! (Довуд) билан бирга тасбеҳ айтинглар!» Ва унинг учун темирни (хамирдек) мулойим қилиб қўйдик.\n\nИзоҳ: Демак, Довуд (а. с.)га Аллоҳ таоло пайғамбарликдан ташқари яна хуш овоз ва темирчилик неъматларини ато этганки, Забур китобини тиловат қилганларида қуш-туюрлар ҳам мафтун бўлиб, унга жўр бўлар, атрофдаги тоғу тошлар ҳам акс садо бериб тиловатга қўшилишар, тасбеҳни бирга айтишар экан. Иккинчи неъмат- темирчиликда ҳам мислсиз имтиёзли бўлганларидан қўлларидаги темир хамирдек эриб, ундан хоҳлаган асбобни ясай олар эканлар.\n\n11. (Ва унга дедик): «Совутлар ясагин ва (уларни) ясашда меъёрни билгин! (Эй, Довуд оиласи), яхши амал қилинглар! Зеро, Мен қилаётган амалларингизни кўриб турувчидирман».\n\n12. Сулаймонга эрталаб бир ойлик, кечки пайт бир ойлик (масофани босиб ўтадиган) шамолни (бўйин сундирдик) ва унинг учун мис булоғини оқизиб қўйдик. Яна жинлардан ҳам Парвардигорининг изни билан унинг қўл остида ишлайдиган (жин)ларни (бўйсундириб қўйгандирмиз). Улардан ким Бизнинг амримиздан четласа, Биз унга ўт азобидан тоттириб қўюрмиз.\n\n13. Улар (Сулаймонга мисдан у) хоҳлаган нарсаларни - меҳроблар (ибодатхоналар), тимсоллар (ҳайкаллар, суратлар), ҳовузлар каби (катта) лаганлар ва (ўчоқларга) ўрнашувчи қозонларни ясаб берурлар. «(Эй), Довуд оиласи, (бу неъматларнинг) шукронаси учун амал (ибодат) қилинглар! Бандаларим орасида шукр қилувчиси оздир».\n\n14. Бас, қачонки, Биз (Сулаймонга) ўлимни ҳукм қилганимизда, унинг ўлимига фақат асосини еяётган кемирувчи қуртгина далолат қилди. Бас, қачонки, у қулаб тушгач, жинларга аниқ бўлдики, агар улар ғайбни билувчи бўлганларида бу хор қилувчи азобда (меҳнатда) қолмаган бўлур эдилар.\n\nИзоҳ: Сулаймон (а. с.)га Аллоҳ таоло инсу жин, паррандаю даррандалар устидан подшоҳлик қилиш неъматини ато этган бўлиб, бир мис булоқ ҳам у кишига мусаххар этиб бўйинсундириб қўйилган экан. Пайғамбар итоатидаги жинлар ўша булоқдан мис эритмасини олиб, Сулаймон (а. с.) айтган буюм ва шаклларни ясар эканлар. Мазкур оятда жинларнинг ғайбий сирлардан ҳамиша огоҳ бўлавермасликлари исботланган. Зеро, агар улар ғайбни билганларида Сулаймон (а. с.)нинг асога суянган ҳолда вафот этганидан воқиф бўлар ва мажбурий қилаётган оғир ишларини тўхтатган бўлур эдилар. Ваҳоланки, улар пайғамбар асосини қурт еб, ерга қулаб тушганларидан кейингина хабар топдилар. Шундай қилиб, Сулаймон (а. с.) ўлиб, девлар меҳнатдан қутилган эканлар.\n\n15. Сабаъ (қабиласи) учун ўз масканларида (Аллоҳнинг фазлига доир) бир аломат бор эди- ўнг томон ҳам, сўл томон ҳам боғ-роғ бўлиб, (Биз уларга): «Парвардигорингиз ризқидан баҳраманд бўлинглар ва Унга шукр қилинглар! (Шаҳрингиз) покиза шаҳар, (Парвардигорингиз) мағфиратли Парвардигордир» (деган эдик).\n\n16. Бас, улар (шукрдан) юз ўгиргач, Биз уларнинг устига тўғон билан (тўсиб қўйилган) селни (очиб) юбордик ва уларнинг боғларини аччиқ мевали, юлғунзор ва сийрак бутазор «боғлар»га алмаштириб қўйдик.\n\n17. Кофир бўлганлари сабабли уларни мана шу (жазо билан) жазоладик. Биз кофирдан ўзга кимсага жазо берармидик?!\n\n18. Биз улар билан Ўзимиз муборак қилган шаҳарларнинг орасида кўриниб турадиган қишлоқларни барпо қилиб, улар орасида юриш (масофаси)ни ҳам ўлчаб, (уларга): «Бу (қишлоқларда) кечалари ҳам, кундузлари ҳам тинчгина юраверинглар!» (деган эдик).\n\n19. Улар эса (бу неъматларга ношукрлик қилиб): «Парвардигоро, сафарларимиз орасидаги (масофани) йироқ қилгин», - дейишиб, ўзларига зулм қилдилар, бас, Биз уларни (одамлар оғзидаги) чўпчакка айлантириб қўйдик ва бўлиб-бўлиб ташладик. Албатта, бунда ҳар бир сабрли ва шукр қилувчи учун аломатлар бордир.\n\n20. Дарҳақиқат, иблис уларнинг устидаги («Мен уларни йўлдан оздира олурман», - деган) гумонини рўёбга чиқарди, бас, (Сабаъ қабиласи иблисга) эргашдилар, фақат бир гуруҳ мўминларгина (қолдилар).\n\n21. (Иблиснинг) улар устидаги ҳукмронлиги фақат охиратга имон келтирадиган кишиларни ундан (охиратдан) шубҳада турган кимсалардан ажратиб олишимиз учун бўлди. Раббингиз барча нарсани кузатиб турувчидир.\n\n22. (Эй, Муҳаммад, мушрикларга) айтинг: «Сизлар Аллоҳдан ўзга (илоҳлар) деб гумон қилган бутларингизга илтижо қилаверингларчи! Улар на осмонларда ва на Ерда бир зарра вазнича (нарса)га эга эмасдирлар ва улар учун шериклик ҳам йўқдир ҳамда улардан Унга бирор мададкор ҳам йўқдир.\n\n23. (Аллоҳ) ҳузурида фақат У изн берган кишиларнинг шафоати (оқлови)гина фойда берур. То қачонки, (изн берилиб) дилларидан қўрқув кетказилгач, улар (бир-бирларига): «Парвардигорингиз нима деди (изн бердими)?» - деб (савол қилишиб), «Ҳақни (айтди, шафоатга изн берди), У олий ва буюк зотдир», - деб (жавоб қилурлар).\n\n24. (Эй, Муҳаммад, мушрикларга) айтинг: «Ким сизларга осмонлардан ва ердан ризқлантирур?» Айтинг: «Аллоҳ. Албатта, бизлар ёки сизлар ҳидоят узрадирмиз ёки аниқ залолатдадирмиз».\n\n25. Айтинг: «Биз қилган гуноҳ тўғрисида сизлар масъул бўлмассизлар ва сизлар қилаётган амаллар тўғрисида бизлар масъул бўлмасмиз».\n\n26. Айтинг: «Раббимиз (қиёмат куни) ўртамизни жамлар, сўнгра ўртамизда ҳақиқат (адолат) билан ҳукм қилур. Фақат Угина (адолат билан) ҳукм қилувчи ва (ҳақиқатни) билувчидир».\n\n27. Айтинг: «(Эй, мушриклар,) сизлар Унга (Аллоҳга) қўшиб олган ширкларингизни менга кўрсатингиз- чи?! Йўқ. Балки Аллоҳнинг Ўзигина қудрат ва ҳикмат эгасидир».\n\n28. (Эй, Муҳаммад,) Биз Сизни, ҳақиқатан, барча одамларга хушхабар берувчи ва огоҳлантирувчи бўлган ҳолингизда, (пайғамбар қилиб) юбордик! Лекин, одамларнинг аксарияти (бу ҳақиқатни) билмаслар.\n\n29. Улар: «Агар ростгўй бўлсангизлар (айтинглар-чи), мана шу ваъда (қиёмат) қачон бўлади?» - дерлар.\n\n30. Айтинг: «Сизлар учун шундай бир куннинг ваъдаси борки, ундан бирор соат орқага ҳам, илгарига ҳам сура олмассизлар».\n\n31. Кофир бўлган кимсалар: «Бизлар бу Қуръонга ҳам, ундан олдинги (Китобларга) ҳам сира имон келтирмаймиз!» - дедилар. (Эй, Муҳаммад,) агар Сиз ўша золим кимсаларни (қиёмат куни) Парвардигор ҳузурида тик тургизиб қўйилиб, бир-бирларига гап қайтараётганларини кўрсангиз эди?! (Ўшанда) заиф саналган кимсалар мутакаббир кимсаларга (ўз пешволарига): «Агар сизлар бўлмаганингизда, бизлар, албатта, мўминлар бўлур эдик», - дейдилар.\n\n32. Мутакаббир бўлганлар заиф саналганларга: «Сизларга ҳидоят келганидан сўнг, сизларни (ундан) биз тўсдикми? Йўқ, ўзларингиз жиноят қилувчи эдингизлар», - дерлар.\n\n33. Заиф саналганлар мутакаббир бўлганларга: «Йўқ, кеча ва кундузги макр(ларингизчи)?! Ўшанда сизлар бизларни Аллоҳга кофир бўлишга ва Унга «тенг шериклар» қилишга буюрар эдингизлар», - дейдилар. Азобни (ўз кўзлари билан) кўрган вақтларида улар ичларида надомат қиладилар ва Биз кофир бўлган кимсаларнинг бўйинларига кишанлар солурмиз. Уларга (дунёда) қилиб ўтган қилмишларидан ўзга жазо берилармиди?!\n\n34. Биз қайси бир қишлоққа бирор огоҳлантирувчи (пайғамбар) юбормайлик, албатта, у жойнинг маишатпарастлари: «Биз сизлар элчи қилиб юборилган (дин)га кофирмиз!» - дедилар.\n\n35. Яна улар: «Бизларнинг молларимиз ва фарзандларимиз кўпроқ, (бинобарин), бизлар азобланувчи эмасмиз», - дедилар.\n\n36. (Эй, Муҳаммад, уларга) айтинг: «Албатта, Раббим Ўзи хоҳлаганларнинг ризқини кенг қилур ва (Ўзи хоҳлаганларнинг ризқини) танг қилур. Лекин, кўп одамлар (буни) билмаслар».\n\n37. На молларингиз ва на фарзандларингиз сизларни Бизнинг даргоҳимизга яқин қилувчи эмасдир. Фақат имон келтирган ва солиҳ амал қилган зотлар - айнан ўшаларгагина қилган амаллари сабабли неча баробар мукофот бордир ва улар (жаннатдаги) кўшкларда осойишталикда бўлурлар.\n\n38. Бизнинг оятларимизга (қарши) курашиш ҳаракатида юрадиган кимсалар - улар азобга ҳозир қилинувчидирлар.\n\n39. Айтинг: «Албатта, Раббим бандаларидан Ўзи хоҳлаганига ризқни кенг қилур ва (Ўзи хоҳлаганига ризқни) танг қилур. Бирор нарсани эҳсон қилсангизлар, бас, (Аллоҳ) унинг ўрнини тўлдирур. У ризқлантирувчиларнинг яхшисидир».\n\n40. (Эсланг, Аллоҳ) уларнинг (мушрикларнинг) барчаларини тўплаб, сўнгра фаришталарга: «Ана у (мушрик)лар сизларга ибодат қилувчи бўлганмидилар?» - дейдиган кунда\n\n41. (фаришталар): «Пок Парвардигор, улар эмас, Ўзинг бизларнинг дўстимиздирсан. Ҳа, улар жинларга ибодат қилар эдилар. Уларнинг аксарияти уларга имон келтирувчидирлар», - дерлар.\n\n42. Бас, бу кунда бирингиз бирингизга на фойда ва на зарар етказишга эга бўлмас ва Биз, золим бўлганларга: «Ўзларингиз ёлғон деган дўзах азобини тотиб кўрингиз», - дермиз.\n\n43. Қачонки, уларга Бизнинг оятларимиз аниқ ҳолда тиловат қилинса, улар: «Бу (Муҳаммад) фақат сизларни ота-боболарингиз ибодат қилиб ўтган нарсалардан тўсмоқчи бўлган кимсадир», - дерлар ва «Бу (Қуръон) фақат тўқилган бир бўҳтондир», - дерлар. Кофир бўлганлар уларга Ҳақиқат (Қуръон) келган вақтда у ҳақда: «Бу аниқ сеҳрдан бошқа нарса эмас», - дегайлар.\n\n44. Ҳолбуки, (Исодан кейин) Биз уларга (ўқиб) ўрганишадиган китоблар келтирган эмасмиз ва уларга Сиздан аввал бирор огоҳлантирувчи (пайғамбар) ҳам юборган эмасмиз.\n\n45. Улардан илгари (ўтган) кимсалар ҳам (ўз пайғамбарларини) инкор этган эдилар Ҳолбуки, (Макка мушриклари) Биз уларга ато этган неъматларнинг ўндан бирига ҳам етганлари йўқ. Бас, (ўшалар) Менинг пайғамбарларимни инкор этишгач, Менинг эътирозим қандай бўлган эди?!\n\n46. (Эй, Муҳаммад, мушрикларга) айтинг: «Мен сизларга фақат биргина нарсани - Аллоҳ учун жуфт ҳолда ва якка ҳолингизда туришга, сўнгра тафаккур қилишингизни насиҳат қилурман. Соҳибингиз (Муҳаммад)да ҳеч қандай жиннилик йўқдир. У фақат қаттиқ азоб олдидан сизларга (юборилган) бир огоҳлантирувчи(пайғамбардир), холос».\n\n47. Айтинг: «Мен сизлардан (пайғамбарлигим учун) ажр (ҳақ) сўрамасман. Бас, у сизларга бўла қолсин. Менинг ажрим фақат Аллоҳнинг зиммасидадир. У барча нарсага гувоҳдир».\n\n48. Айтинг: «Албатта, Раббим (ботилликни) Ҳақ (Қуръон воситаси) билан (четга) улоқтирур. У ғайбларни аниқ билувчидир».\n\n49. Айтинг: «Ҳақ (Қуръон) келди. Ботил (янгидан ширкни ва динсизликни) бошлай олмас ва қайтара олмас».\n\n50. Айтинг: «Агар мен (йўлдан) озсам, бас, фақат ўз зараримга озурман ва агар ҳидоят топсам ҳам Раббим менга қилаётган ваҳий сабаблигинадир. Албатта, У эшитувчи ва яқиндир».\n\n51. (Эй, Муҳаммад,) агар Сиз (мушрик ва кофирларни) даҳшатга тушган, йўқолишнинг иложи йўқ ва яқин бир макондан (дўзах сари) тутиб кетилган пайтларида кўрсангиз эди!\n\n52. (Ўша кунда) улар: «Имон келтирдик», - дейдилар. Йироқ бир жойдан (тавбага) эришиш қаёқда экан уларга?!\n\n53. Ҳолбуки, улар илгари (дунёда) унга кофир бўлган эдилар! Ҳолбуки, улар йироқдан туриб, ғайбга (охиратга тош) отар эдилар.\n\n54. (Мана энди,) худди улардан олдинги ҳамфикрларига қилингани каби, улар билан истайдиган нарсалари (имон) ўртаси тўсиб қўйилди, зеро, улар (дунёда) шак-шубҳада эдилар."
  },
  {
    "name": "Fotir surasi",
    "text": " ФОТИР СУРАСИ\n\nФотир сўзи «илк бор яратувчи» деган маънони билдиради. Сурада Аллоҳнинг чексиз илми ва қудратига далолат қилувчи ақлий далиллар, фаришталар, дунё ва охират, куфр ва имон, тажовуз ва туғён ҳақидаги илоҳий тафсилотлар ҳамда бошқа муҳим маълумотлар мавжуд. Суранинг иккинчи номи - «Малоика»дир.\n\nМеҳрибон ва раҳмли Аллоҳ номи билан (бошлайман).\n\n1. Ҳамд осмонлар ва Ернинг илк бор яратувчиси ҳамда фаришталарни икки, уч, тўрт қанотли элчилар қилувчи Аллоҳгадир. У яратган нарсаларида нимани хоҳласа (ўшани) зиёда қилур. Албатта, Аллоҳ барча нарсага қодирдир.\n\n2. Аллоҳ одамлар учун не бир раҳматни очиб қўйса, бас, уни тутиб қолувчи бўлмас ва нени тутиб қолса, бас, Ундан сўнг уни (бандаларга) юборувчи бўлмас. У қудрат ва ҳикмат эгасидир.\n\n3. Эй, инсонлар, сизларга (ато этган) Аллоҳнинг неъматини эслангиз! Сизларга осмону заминдан ризқ берадиган Аллоҳдан ўзга яратувчи борми?! Ундан ўзга илоҳ йўқ! Бас, қаёққа бурилиб кетмоқдасизлар?!\n\n4. (Эй, Муҳаммад,) агар (мушриклар) Сизни инкор этсалар, бас, (билингки,) Сиздан аввалги пайғамбарлар ҳам инкор этилгандирлар. (Барча) ишлар, албатта, Аллоҳга қайтарилур.\n\n5. Эй, инсонлар, албатта, Аллоҳнинг ваъдаси ҳақдир. Бас, сизларни дунё ҳаёти сира алдаб қўймасин! Яна сизларни алдамчи (шайтон) алдаб қўймасин!\n\nИзоҳ: Яъни сизларга шайтон Аллоҳ номидан ваъда қилиб: «Гуноҳ ишларни қилаверингиз, тоат-ибодат шарт эмас, Аллоҳ кечирувчи» каби сўзлар билан алдаб қўймасин!\n\n6. Албатта, шайтон сизларга душмандир, бас, уни душман тутинглар! У ўз фирқасини (ўзига эргашганларни) дўзах аҳли бўлишга даъват қилур.\n\n7. Кофир бўлган кимсалар учун қаттиқ азоб бордир. Имон келтирган ва солиҳ амалларни қилганлар учун эса мағфират ва катта мукофот бордир.\n\n8. Ахир (қилган) ёмон иши ўзига чиройли кўрсатилиб, уни гўзал (иш) деб ўйлаган кимса (ҳидоят топган зот каби бўлурми)?! Зотан, Аллоҳ Ўзи хоҳлаган кимсаларни йўлдан оздирур ва Ўзи хоҳлаган кишиларни ҳидоят қилур. Бас, (Эй, Муҳаммад,) уларга ҳасратлар чекиб жонингиз (чиқиб) кетмасин. Албатта, Аллоҳ уларнинг қилаётган сир-синоатларини билувчидир.\n\n9. Аллоҳ шамолларни юбориб, булутни қўзғатгач, Биз уни «ўлик» шаҳарга ҳайдаб, у билан «ўлган» ерни «тирилтирдик». Жиёматда қайта тирилиш ҳам шу тарздадир.\n\n10. Кимки қудратни истайдиган бўлса, бас, барча қудрат Аллоҳникидир. (Ҳар бир) хуш калима У сари чиқур. Солиҳ амални эса, (Аллоҳ Ўз даргоҳига) кўтарур. Ёмонликлар билан макр қиладиганлар учун қаттиқ азоб бордир ва уларнинг макрлари ҳам ҳалок бўлур (беҳуда кетур).\n\n11. Аллоҳ сизларни (Одамни) тупроқдан, сўнгра (унинг наслини) нутфадан яратиб, кейин сизларни жуфт-жуфт (эркак-аёл) қилиб қўйди. Ҳар бир аёлнинг ҳомиладор бўлиши ва кўзи ёриши фақат Унинг илми билан бўлур. Бирор узоқ умр кўрувчининг умри узайтирилган бўлса ёки умридан камайтирилган бўлса, албатта, у Китобда (Лавҳул-Маҳфузда битилган) бўлур. Албатта, бу Аллоҳга осондир.\n\n12. Икки денгиз тенг бўлмас - буниси ширин-тотли ва ютумли, униси эса шўр-нордондир. Сизлар (уларнинг) ҳар биридан янги гўшт (балиқ) ейсизлар ва тақадиган зеб-зийнат чиқариб олурсизлар. (Аллоҳнинг) фазлидан (ризқидан) исташларингиз учун (сувни) ёриб кетаётган кемаларни кўрасизлар. Шояд шукр қилсангизлар.\n\n13. (Аллоҳ) кечани кундузга киритур ва кундузни кечага киритур, У қуёш ва ойни ҳам (сизлар учун) бўйин сундириб қўйгандир - ҳар бири муайян муддатгача жорий бўлур. Ана шу сизларнинг Раббингиз - Аллоҳдир, Подшоҳлик фақат Уникидир. (Эй, мушриклар,) сизлар У зотни қўйиб илтижо қилаётган нарса (бут)ларингиз эса, хурмонинг думича нарсага ҳам эга эмасдирлар.\n\n14. Агар сизлар уларни чорласангизлар, чақириқларингизни эшитмаслар. Эшитганларида ҳам сизларга жавоб қила олмаслар ва қиёмат кунида ширкларингизни инкор қилурлар. (Эй, Муҳаммад,) Сизга хабардор зот (Аллоҳ)дек (ҳеч ким) хабар бера олмас.\n\n15. Эй, инсонлар, сизлар Аллоҳга муҳтождирсизлар. Аллоҳ эса, албатта, беҳожат ва ҳамдга лойиқ зотдир.\n\n16. Агар У хоҳласа, сизларни (ер юзидан) кетказиб, (ўрнингизга) янги бир халқни келтирур.\n\n17. Бу (иш) Аллоҳга қийин эмасдир.\n\n18. (Қиёмат кунида) ҳеч бир кўтарувчи (гуноҳкор) ўзга (жон)нинг юкини (гуноҳини) кўтармас. Агар оғир гуноҳ эгаси ўз юки - (гуноҳини кўтариш)га чорланса, (гарчи чорланувчи) қариндоши бўлса-да, у (гуноҳ)дан бирор нарса юклатилмас. (Эй, Муҳаммад,) Сиз фақат Парвардигорларидан ғойибона қўрқадиган ва намозни мукаммал адо этган зотларнигина огоҳлантира олурсиз. Кимки покланса, у фақат ўзи учун покланган бўлур. Қайтиш фақат Аллоҳ саридир.\n\n19. Кўр (кофир) билан кўрувчи (мўмин) баробар бўлмас.\n\n20. Зулматлар (куфр) билан нур (имон) ҳам.\n\n21. Соя (жаннат) билан жазирама (дўзах) ҳам (баробар бўлмас).\n\n22. Тириклар (мўминлар) билан ўликлар (кофирлар) ҳам баробар бўлмас. Албатта, Аллоҳ Ўзи хоҳлаган кишиларга (қулоқларига) эшиттирур. (Эй, Муҳаммад,) Сиз қабрлардаги кимсаларга (қалби ўликларга) эшиттира олувчи эмасдирсиз.\n\n23. Сиз фақат огоҳлантирувчидирсиз.\n\n24. Албатта, Биз Сизни ҳақ (дин) билан, хуш хабар берувчи ва огоҳлантирувчи қилиб юбордик. Ҳар бир уммат ичида ҳам, албатта, бир огоҳлантирувчи (пайғамбар) ўтгандир.\n\n25. Агар (мушриклар) Сизни инкор этсалар, бас, (билингки), улардан аввалгилар ҳам (пайғамбарларни) инкор этганлар. Ҳолбуки, пайғамбарлари уларга аниқ мўъжизалар, (илоҳий) саҳифалар ва нурафшон Китоб келтирган эдилар.\n\n26. Сўнгра кофир бўлганларни (куфрлари сабабли) ушладим (жазоладим). Бас, Менинг инкорим (азобим) қандай бўлди?!\n\n27. Аллоҳ осмондан сув (ёмғир-қор) ёғдириб, у билан ранглари турли бўлган меваларни чиқарганимизни кўрмадингизми?! Яна тоғларнинг оқ, қизил, рангбаранг йўл(лиси) ҳам, тим қораси ҳам бордир.\n\n28. Шунингдек, одамлар, жониворлар ва чорва ҳайвонлари орасида ҳам турли ранглилари бордир. Аллоҳдан бандалари орасида уламоларгина қўрқурлар. Ҳақиқатан, Аллоҳ қудратли ва мағфиратлидир.\n\n29. Аллоҳнинг Китобини тиловат қиладиган, намозни мукаммал адо этадиган ва Биз уларга ризқ қилиб берган нарсалардан махфий ва ошкора эҳсон қиладиган зотлар сира касод бўлмайдиган тижоратдан (мукофот бўлишидан) умидвордирлар.\n\n30. Зеро, (Аллоҳ) уларнинг ажрларини комил қилиб берур ва Ўз фазлини уларга янада зиёда қилур. Албатта, У мағфиратли ва ўта шукр қилувчидир.\n\nИзоҳ: Аллоҳнинг шукри шуки, озгина савобли иш учун кўпгина мукофот ато этаверади. Унинг Шокир, Шакур, Карим каби исмларида ҳам шу мазмун мужассамдир.\n\n31. (Эй, Муҳаммад,) Биз Сизга ваҳий қилган Китоб (Журъон) ўзидан аввалги (илоҳий) китобларни тасдиқловчи Ҳақ (Китоб)дир. Албатта, Аллоҳ Ўз бандаларидан огоҳ ва (ишларини) кўриб турувчидир.\n\n32. Сўнгра Биз (бу) Китобга бандаларимиздан Ўзимиз танлаган зотларни (умматингизни) ворис қилдик. Бас, уларнинг орасида (унга амал қилмай) ўз жонига жабр қилувчи ҳам бор, уларнинг орасида ўртача амал қилувчи ҳам бор ва уларнинг орасида Аллоҳнинг изни билан мудом яхшиликларда ўзиб кетувчи ҳам бордир. Ана ўша (Журъонга ворис бўлиш) катта фазлдир.\n\n33. Улар мангу (яшайдиган) жаннатларга кирурлар ва олтин билакузуклар ва маржонлар билан безанган бўлурлар. У жойда уларнинг либослари ҳарир - (ипак) бўлур.\n\n34. (Жаннатга кирган чоғларида) дейдилар: «Бизлардан қайғуни кетказган зот - Аллоҳга ҳамд (бўлсин)! Дарҳақиқат, Раббимиз мағфиратли ва шукр соҳибидир.\n\n35. У Ўз фазли билан бизларни мангу турадиган диёрга туширдики, бу жойда бизларга на машаққат етар ва на чарчоқ етар».\n\n36. Кофир бўлган кимсаларга эса жаҳаннам ўти бордирки, на уларга ҳукм қилиниб, ўла олурлар ва на улардан (жаҳаннам) азоби енгиллатилур. Ҳар бир кофирни мана шундай жазолармиз.\n\n37. Улар у жойда: «Парвардигоро, бизларни (азобдан) чиқаргин, бизлар қилиб ўтган амалларимиздан бошқача яхши (амалларни) қилурмиз», - деб фарёд қилурлар. Ахир, Биз сизларга эслатма оладиган киши эслатма олгудек узун умр бермаганмидик?! Сизларга огоҳлантирувчи (пайғамбар) ҳам келган эди-ку! Бас, энди (азобларингизни) тотаверинглар! Золим кимсалар учун ёрдамчи бўлмас.\n\n38. Албатта, Аллоҳ осмонлар ва Ернинг ғайбини (сирларини) билувчидир. Ҳақиқатан, У диллардаги бор нарсани аниқ билувчидир.\n\n39. У сизларни Ерда халифа қилиб қўйган зотдир. Бас, ким кофир бўлса, унинг куфри фақат ўзининг зарарига бўлур. Кофир бўлган кимсаларнинг куфри уларга Парвардигор ҳузурида фақат ғазабнигина зиёда қилур; кофир бўлган кимсаларнинг куфри уларга фақат зиённигина зиёда қилур.\n\n40. (Эй, Муҳаммад, мушрикларга) айтинг: «Хабар берингиз-чи, сизлар Аллоҳни қўйиб илтижо қилаётган (бут)ларингиз, менга кўрсатиб берингиз-чи, улар ердаги бирор нарсани яратганмилар ёки уларнинг осмонлар(ни яратиш)да шерикликлари борми ёхуд Биз уларга бирор китоб ато этдикмики, улар ундан ҳужжатларни топсалар?!» Йўқ! Золимлар бир-бирига фақат алдовни ваъда қилурлар.\n\n41. Албатта, Аллоҳ осмонлар ва Ерни завол топишларидан сақлаб турар. Агар заволга юз тутсалар, У зотдан сўнг (Ундан ўзга) ҳеч ким уларни сақлай олмас. Дарҳақиқат, У ҳалим ва мағфиратли зотдир.\n\n42. (Макка кофирлари) агар уларга бирор огоҳлантирувчи (пайғамбар) келса, албатта, (унга эргашиб) ҳар қандай умматлардан ҳам ҳидоят топувчироқ бўлишлари ҳақида жон-жаҳдлари билан қасам ичгандилар. Бас, уларга огоҳлантирувчи (пайғамбар) келгач, (бу) уларни янада (ҳидоятдан) узоқлаштирди.\n\n43. Ерда мутакаббирлик қилган ва (пайғамбарга қарши) ёмон макр қилган ҳолларида. Ёмон макр эса, фақат ўз эгаларини ўраб олур (ҳалок қилур). Бас, улар фақат аввалгиларнинг йўлларига (жазоларига) кўз тутмоқдалар. Бас, Аллоҳнинг суннати (қонуни)га сира ўзгартириш топмассиз ва Аллоҳнинг суннатига сира алмаштириш топмассиз.\n\n44. Ахир, улар Ерда сайр қилиб, ўзларидан олдинги (динсизларнинг) оқибати қандай бўлганини кўрмайдиларми?! Ҳолбуки, (улар) булардан кўра қувватлироқ эдилар. На осмонларда ва на Ерда Аллоҳни ожиз қолдирувчи нарса йўқдир. Зотан, У билим ва қудрат эгасидир.\n\n45. Агар Аллоҳ одамларни улар қилган гуноҳлари билан жазоласа эди, (Ер) устида бирор жониворни қўймаган бўлур эди. Лекин, У уларни (жазолашни) белгиланган муддатгача (қиёмат кунигача) кечиктирур. Бас, ўша муддат келгач эса. . . албатта, Аллоҳ бандаларини кўриб турувчи зотдир."
  },
  {
    "name": "Ёсин сураси",
    "text": "ЁСИН СУРАСИ\n\n«Ёсин» сўзининг маъноси тўғрисида турли ривоятлар бор. Масалан, «Эй, инсон!», «Эй, Муҳаммад!», «Эй, Саййид!» кабилар.\n\nСурада Муҳаммад (а. с.)нинг ҳақиқий Пайғамбар эканликлари, Исо (а. с.) томонидан Антокия шаҳрига юборилган элчиларнинг кўрган кечирмалари, Ҳабиб ан-Нажжор исмли шахснинг имон йўлида қурбон бўлиши, қуёш, ой, юлдузларнинг илоҳий қонун билан фаолият кўрсатиб туришлари, шунингдек, жаннат ва дўзах аҳлларининг қиёмат кунидаги ҳолатлари, тавҳид, қайта тирилиш ҳақлигига далолат қилувчи оятлар жой олган. Ёсин сурасининг фазилатлари тўғрисида кўпгина ҳадиси шарифлар ривоят қилинган. Уларда кимки бу сурани ихлос билан ўқиса, ҳожати раво бўлиши, оч бўлса қорни тўйиши, ташна бўлса сероб бўлиши, кийим-бошга эга бўлиши, хавф- хатарда бўлса хотиржамлик топиши, камбағал бўлса бой бўлиши, маҳбус бўлса озод бўлиши, қарздор бўлса қарзидан осон қутилиши каби ваъдалар баён қилинган.\n\nМеҳрибон ва раҳмли Аллоҳ номи билан (бошлайман).\n\n1. Ё, Син.\n\n2. (Эй, Муҳаммад, ушбу) ҳикматли Қуръонга қасамки,\n\n3. ҳақиқатан, Сиз пайғамбарлардандирсиз!\n\n4. (Сиз) Тўғри йўлдадирсиз.\n\n5. (Бу Қуръон) қудратли ва раҳмли (Аллоҳ)нинг нозил қилган (Китоб)идир,\n\n6. токи ота-боболари огоҳлантирилмай, ғофил бўлиб қолган қавмни огоҳлантиргайсиз.\n\n7. Уларнинг кўпларига Сўз (азоб ҳақидаги ҳукм) муқаррар бўлгандир. Бас, улар имон келтирмаслар.\n\n8. Дарҳақиқат, Биз уларнинг бўйинларига, то иякларигача кишанларни солиб қўйдик, бас, улар кеккаювчилардир.\n\n9. Яна уларнинг олдиларидан бир тўсиқ (парда), ортларидан бир тўсиқ (парда) қилиб, уларни ўраб қўйдик. Бас улар «кўра» олмаслар.\n\nИзоҳ: Бу оят Абу Жаҳл Махзумий ҳақида нозил бўлган. У Расулуллоҳни намоз ўқиётган пайтларида бошларига тош билан уриб мажруҳ қилишга қасам ичган бўлиб, мақсадини амалга оширмоқчи бўлганида тошни кўтарганича қўллари тошга ёпишиб қолади. Шарманда бўлиб ўз қавмига қайтиб келгач, бошқа бири «Бу ишни мен бажараман» - деб равона бўлганида, Аллоҳ таоло амри билан унинг кўзи кўр бўлиб қолади.\n\n10. (Эй, Муҳаммад,) Сиз уларни огоҳлантирдингизми ёки огоҳлантирмадингизми - уларга баробардир - имон келтирмаслар.\n\n11. Сиз фақат Зикр (Журъон)га эргашган ва Раҳмондан ғойибона қўрққан кишиларнигина огоҳлантира олурсиз. Бас, ўшаларга мағфират ва улуғ мукофот (жаннат) хушхабарини беринг!\n\n12. Албатта, Биз ўликларни тирилтирурмиз ва уларнинг қилган амалларини ҳамда (қолдирган) изларини ёзиб қўюрмиз. Барча нарсани Биз аниқлаб берувчи Имом (Лавҳул-Маҳфуз)да ҳисобга олганмиз.\n\n13. (Эй, Муҳаммад,) Сиз уларга қишлоқ (аҳли)ни - у жойга элчилар келган пайтини мисол келтиринг!\n\nИзоҳ: Қишлоқнинг номи Антокия бўлиб, у Рум (ҳозирги Италия) нинг қадимий қишлоқларидан биридир.\n\n14. Ўшанда Биз уларга иккита (элчи)ни юборганимизда (улар) иккисини ёлғончига чиқаришгач, учинчи (элчи) билан қувватлантирдик. Бас, (уччала элчи Антокия аҳлига): «Ҳақиқатан, биз сизларга (юборилган) элчилармиз», деган эдилар.\n\n15. Улар: «Сизлар ҳам худди бизга ўхшаган одамларсиз. Раҳмон (Аллоҳ) бирор нарса (ваҳий) нозил қилгани йўқ. Сизлар фақат ёлғон сўзламоқдасизлар», - дедилар.\n\n16. (Элчилар) айтдилар: «Раббимиз билурки, бизлар, албатта, сизларга (юборилган) элчилардирмиз!\n\n17. Бизларнинг зиммамизда фақат (Аллоҳнинг ваҳийсини сизларга) аниқ етказишгина бордир».\n\n18. (Улар) дедилар: «Бизлар сизлардан слиунданиноқдаиниз. Жасамки, агар (даъватларингизни) тўхтатмасангизлар, сизларни, албатта, тошбўрон қилурмиз ва сизларга биз томондан аламли азоб етар».\n\n19. (Элчилар) айтдилар: «Шумланишингиз ўзларингиз биландир. Сизларга насиҳат қилинса (шумланасизларми)?! Йўқ, сизлар ҳаддан ошган қавмдирсиз!»\n\n20. (Шу пайт) бир киши шаҳарнинг ичкарисидан шошганча келиб, деди: «Эй, қавмим, (бу) элчиларга эргашинглар!\n\n21. Ўзлари ҳидоятда бўлган ва сизлардан ҳақ сўрамайдиган зотларга эргашинглар!»\n\nИзоҳ: Бу таклифни халойиққа айтган киши Ҳабиб исмли бир художуй дурадгор бўлиб, у шаҳар четида яшар эди.\n\n22. (У яна айтди): «Нега мен ўзимни яратган Зотга ибодат қилмайин? (Сизлар ҳам) Унгагина қайтарилурсизлар.\n\n23. Мен Ундан Ўзгаларни илоҳ қилиб олайми?! (Ҳолбуки), агар Раҳмон менга бирор зарар етказишни истаса, у («илоҳ»)ларнинг шафоатлари менга бирор фойда бера олмас ва улар мени (азобдан) қутқара олмаслар.\n\n24. У ҳолда мен, албатта, аниқ залолатда бўлурман-ку!\n\n25. Ҳақиқатан, мен Раббингизга имон келтирганман, мени эшитиб қўйингиз!»\n\n26. (Сўзларига боқмай уни қатл қилишгач, унга) «Жаннатга кир»,- дейилди. (У жойдаги ноз-неъмат ва иззат-икромни кўргач), у айтди: «Қани эди қавмим билсалар\n\n27. Раббимнинг мени мағфират этганини ва мени мукаррам кишилардан қилганини».\n\n28. Биз ундан (Ҳабиб ан-Нажжор қатлидан) кейин унинг қавми устига осмондан бирор қўшин (азоб фаришталарини) туширмадик. Биз (шошилинч) туширувчи эмасмиз.\n\n29. Фақат биргина даҳшатли қичқириқ бўлди-ю, бирданига улар «ўчиб» қолдилар.\n\n30. Бандаларга ҳасрат (надомат) бўлгайки, уларга пайғамбар келиши билан уни масхара қилувчи\n\nбўлдилар.\n\n31. Ахир, улар ўзларидан олдин ҳам қанча авлодларни ҳалок қилганимизни - ўшалар уларнинг олдига (дунёга) қайтиб келмаётганини кўрмадиларми?!\n\n32. Албатта, барчалари (қиёматда) Бизнинг даргоҳимизда ҳозир қилинувчидирлар.\n\n33. Ўлик (қўриқ) ер улар учун (қайта тирилишга) бир аломатдир, Биз уни ( сув билан) тирилтирдик ва ундан (турли) донларни ундириб чиқардик. Бас, улар ундан ерлар.\n\n34. Яна Биз у (ер)да хурмозор ва узумзор боғларни (пайдо) қилдик ва у ерда булоқларни оқизиб қўйдик.\n\n35. Токи (одамлар) мевасидан есинлар. Ҳолбуки, у (мевалар)ни ўз қўллари (билан) қилмаган эдилар. Ахир шукр қилмайдиларми?!\n\n36. Ер ундирадиган нарсалардан, (одамларнинг) ўзларидан ва яна улар билмайдиган нарсалардан иборат барча жуфтларни яратган (Аллоҳ)га тасбеҳ айтилур.\n\n37. Тун ҳам улар учун (қудратимиздан) бир аломатдир. Биз ундан кундузни суғуриб олишимиз билан бирданига улар зулматда қолурлар.\n\n38. Қуёш (тинмай) ўз қароргоҳи сари жорий бўлур. Бу қудратли ва билимли зотнинг ўлчовидир.\n\n39. Биз ойни ҳам, токи у эски хурмо бутоғидек бўлиб (эгилиб) қолгунича, манзилларга (ботадиган қилиб) ўлчаб қўйгандирмиз.\n\nИзоҳ: Мадорик тафсирида ёзилишича, ой агар қисқа бўлса, у ҳилоллик кунидан бошлаб 28 жойда кўринади. Сўнг бир ёки икки кеча кўринмасдан, яна бошидан бошлаб такрорланаверади. Шу манзилларга қараб ойнинг нури ҳам озайиб-кўпайиб туради.\n\n40. На қуёш ойга етиши мумкин ва на кеча-кундуздан ўзувчидир. (Қуёш, ой ва юлдузларнинг) ҳар бири (бир) фалакда сузадилар.\n\n41. Биз уларнинг зурриётларини (Нуҳ пайғамбар ясаган) тўла кемада кўтарганимиз (ва тўфондан қутқарганимиз) улар учун (қудратимиздан яна бир) аломатдир.\n\n42. Яна Биз уларга худди ўша (кемага) ўхшаш (от, туя каби) минадиган нарсаларни ҳам яратдик.\n\n43. Агар Биз хоҳласак, уларни ғарқ қилурмиз-да, сўнг улар учун бирор ёрдамчи бўлмас ва улар қутқарилмаслар ҳам.\n\n44. Фақат Биз томондан бўлган марҳамат сабабли ва (маълум) бир вақтгача (ҳаётдан) баҳраманд бўлишлари учун (муҳлат берилур).\n\n45. Қачонки, уларга: «Раҳматга эришишларингиз учун олдиларингиздаги (охират)дан ва ортингиздаги (дунё)дан қўрқинглар»,- дейилса, (қулоқ солмаслар).\n\n46. Уларга Парвардигорларининг оятларидан бирор оят келса, албатта, улар (ўша оятдан) юз ўгирувчи бўлурлар.\n\n47. Қачонки, уларга: «Аллоҳ сизларга ризқ қилиб берган нарсалардан эҳсон қилинглар», - дейилса, кофир бўлган кимсалар имон келтирган зотларга (истеҳзо билан): «Агар Аллоҳ хоҳласа, Ўзи озиқлантирадиган кишиларга бизлар таом берурмизми? Сизлар, шубҳасиз, аниқ залолатдадирсизлар», - дерлар.\n\n48. Яна улар: «Агар ростгўй бўлсангизлар (айтинглар-чи), мана шу ваъда (азоб) қачон бўлади?» - дерлар.\n\n49. Улар жанжаллашиб турганларида, уларни тутувчи биргина қичқириқни кутмоқдалар, холос.\n\n50. Бас, улар на бирор васият қилишга ва на (оила) аҳлига қайтишга қодир бўлурлар.\n\n51. (Қиёмат куни) сур чалиниши билан бирданига улар қабрларидан Парвардигорлари сари суғурилиб чиқурлар.\n\n52. Улар: «Ҳолимизга вой! Ким бизларни ухлаётган жойимиздан ўйғотди?» - деганларида, (уларга айтилур): «Мана шу Раҳмон ваъда қилган ва пайғамбарлар сўзлаган рост нарса (қиёмат)дир».\n\n53. Фақатгина бир қичқириқ, бас, дарҳол уларнинг барчалари Бизнинг даргоҳимизда ҳозир қилинувчидирлар.\n\n54. Мана бугун ҳеч бир жонга зулм қилинмас ва сизлар фақат ўзларингиз қилиб ўтган амалларингизга қараб тақдирланурсизлар.\n\n55. Албатта, жаннат аҳли бу Кунда (роҳат ва фароғат) иш(лари) билан шоддирлар.\n\n56. Улар ўз жуфтлари билан бирга сояларда, сўриларда суяниб ўтирурлар.\n\n57. Уларга у жойда (турли) мевалар ва улар учун истаган нарсалари мавжуддир.\n\n58. (Уларга) раҳмли Парвардигор (томони)дан салом (айтилур).\n\n59. Эй, жиноятчилар, бу Кунда, энди (мўминлардан) ажралинглар!\n\n60. Мен сизларга тавсия қилиб: «Эй, Одам болалари, шайтонга ибодат (итоат) қилмангиз, чунки, у сизларга очиқ душмандир.\n\n61. Менгагина ибодат қилинглар! Мана шу Тўғри йўлдир»,- демаганмидим?!\n\n62. (Шайтон) сизларнинг ичингиздан кўп авлодни йўлдан оздирди. Ахир, ақл юритувчи бўлмадингизларми?\n\n63. Сизларга ваъда қилинган жаҳаннам мана шудир!\n\n64. (Дунёда) кофир бўлиб ўтганларингиз сабабли бу Кунда унда тобланингиз!\n\n65. Бу Кунда Биз уларнинг оғизларини муҳрлаб қўюрмиз. Бизга уларнинг қилиб ўтган ишлари ҳақида қўллари сўзлаб, оёқлари гувоҳлик берур.\n\n66. Агар Биз хоҳласак, уларнинг кўзларини йўқ қилган бўлур эдик. Ана у ҳолда улар йўлга шошардилар- у, (лекин) қаёқдан (йўлни) кўра олсинлар?!\n\n67. Агар Биз хоҳласак, уларни турган жойларида (маймун, тўнғиз ё тош каби) нарсаларга айлантириб қўйган бўлур эдик. Сўнг улар (олдинга) юришга ҳам қодир эмаслар ва (орқаларига ҳам) қайта олмаслар.\n\n68. Биз кимга узоқ умр берсак, унинг вужудини хам (эгик, заиф) қилиб қўюрмиз. Ахир, ақл юргизмайдиларми?!\n\n69. (Муҳаммадга) шеърни таълим бермадик ва унга (шоирлик) мумкин ҳам эмас. У (ваҳий) фақат зикр (эслатма) ва аниқ Қуръондир.\n\n70. (У) тирик (ақлли) кишиларни огоҳлантириш ва кофирларга Сўз (азоб) муқаррар бўлиши учун (нозил қилинган)дир.\n\n71. Ахир, улар учун Ўз «қўлимиз» иши билан чорва ҳайвонларини яратиб қўйганимизни кўрмадиларми?! Мана улар ўша (ҳайвон)ларга эгадирлар.\n\n72. Биз ўша (ҳайвон)ларни уларга бўйин сундириб қўйганмиз. Ана уларнинг минадиган нарсалари ҳам ўша (ҳайвон)лардан ва ўшалардан егайлар.\n\n73. Яна улар учун ўша (ҳайвон)ларда (турли) фойдалар ва ичимлик (сут-қаймоқ)лар бордир. Ахир, шукр қилмайдиларми?!\n\n74. Аллоҳни қўйиб ёрдам олиш умидида «илоҳ»ларни тутдилар.\n\n75. Улар ҳозирланган қўшин бўла туриб, уларга ёрдам беришга қодир бўлмаслар.\n\n76. Бас, (эй, Муҳаммад,) Сизни уларнинг сўзлари ғамгин қилмасин! Зотан, Биз уларнинг яширадиган нарсаларини ҳам, ошкор қиладиган нарсаларини ҳам билурмиз.\n\n77. Инсон, Биз уни нутфадан (бир томчи шаҳват сувидан) яратганимизни, энди эса, у бирданига (Ўзимизга) ошкора хусумат қилувчи бўлиб қолганини кўрмадими?!\n\n78. У Бизга: «Чириб кетган суякларни ким ҳам тирилтира олур?»- деб, масал келтирди-ю, (аммо) ўзининг (қандай) яралганини унутиб қўйди.\n\n79. (Эй, Муҳаммад,) айтинг: «У (чириган суяк)ларни дастлаб пайдо қилган зотнинг Ўзи қайта тирилтирур. У турли хил яратиш(лар)ни билувчидир».\n\n80. У сизлар учун яшил дарахтдан олов пайдо қилган зотдир. Бас, сизлар ўшандан олов ёқурсизлар.\n\n81. Осмонлар ва Ерни яратган зот яна уларнинг худди ўзидек яратишга қодир эмасми?! Йўқ, (албатта, қодирдир). У яратувчи ва билувчидир!\n\n82. Бирор нарса (яратиш)ни ирода қилганда, Унинг иши фақатгина: «Бўл!»- дейишдир. У (нарса) эса бўлур (вужудга келур).\n\n83. Бас, барча нарсанинг эгалиги Ўз «қўли»да бўлган (Аллоҳ)га тасбеҳ (айтилур). Унга (ҳузурига)гина қайтарилурсизлар!"
  },
  {
    "name": "Соффот сураси",
    "text": "ВАС-СОФФОТ СУРАСИ\n\n«Соффот» - саф тортиб турувчилар. Сурада имон-эътиқод, куфр ва ширк, инс ва жин, жаннат ва дўзах, пайғамбарлар, хусусан, Иброҳим, Исмоил (а. с.) қиссалари ва бошқа муҳим маълумотлар баён қилинади. Саф тортувчилардан мурод бу ерда фаришталар ва мўминлардир.\n\nМеҳрибон ва раҳмли Аллоҳ номи билан (бошлайман).\n\n1. (Аллоҳ йўлида) саф тортиб турувчи,\n\n2. (гуноҳ ишлардан) мудом тўсувчи,\n\n3. (Аллоҳнинг каломини) доимо зикр қилувчи (фаришталар ва инсонлардан иборат барча) зотларга қасамки,\n\n4. ҳақиқатан, илоҳингиз ягонадир!\n\n5. (У) осмонлар, Ер ва уларнинг ўртасидаги нарсаларнинг Парвардигоридир. (У яна) кунчиқар (ва кунботар) томонларнинг Парвардигоридир.\n\n6. Дарҳақиқат, Биз дунё осмонини юлдузлар билан зийнатладик.\n\n7. (Уни) ҳар қандай итоатсиз шайтондан (жиндан) сақладик.\n\n8. У (жин)лар энг олий мавжудотлар (фаришталар сўзлари)ни эшита олмаслар, уларга ҳар томондан (юлдузлар) отилур\n\n9. ҳайдаш учун. Уларга (охиратда) доимий азоб бордир.\n\n10. Илло, бирор марта (бирор сўзни) илиб олгани бўлса, унга ҳам учар юлдуз қувиб етар (ва ҳалок этар).\n\n11. Бас, (эй, Муҳаммад, Макка кофирларидан) сўранг-чи, улар(ни) яратиш қийинроқми ёки Биз яратган нарсаларними?! Зотан, Биз уларни (Одамни) ёпишқоқ лойдан яратгандирмиз.\n\n12. Балки Сиз (улардан) таажжубдадирсиз, (аммо) улар эса масхара қилурлар.\n\n13. Уларга (Қуръон билан) насиҳат қилинса, насиҳатни олмаслар.\n\n14. Бирор мўъжизани кўрсалар, (имон келтириш ўрнига) янада зиёдароқ масхара қилурлар\n\n15. ва дерлар: «Бу фақат аниқ сеҳрдир.\n\n16. Бизлар ўлиб, тупроқ ва суякларга айланиб кетганимизда (ростдан ҳам), яна қайта тирилувчи эканмизми?!\n\n17. Аввалги (ўтиб кетган) ота-боболаримиз ҳам-а?!\n\n18. (Эй, Муҳаммад, уларга) айтинг: «Ўа! Сизлар (ўша куни) хор бўлувчидирсизлар!»\n\n19. У (яъни, қайта тирилиш) фақатгина (Исрофилнинг сури билан чалинувчи) бир қичқириқдир, холос, бас, улар (қайта тирилиб, ҳукмга) қараб турурлар.\n\n20. «Ҳолимизга вой! Бу жазо куни-ку!» - деб қолурлар.\n\n21. Мана шу сизлар ёлғон деб ўтган Ажрим кунидир.\n\n22. (Эй, фаришталар,) золим (кофир) бўлган кимсалар ва уларнинг ёронларини ҳамда ибодат қилиб ўтган нарсаларини тўплангиз,\n\n23. Аллоҳдан ўзга. Бас, уларни дўзах йўлига бошлангиз.\n\n24. (Аммо фармоним бўлгунча) уларни тўхтатиб (дўзахга ташламай) туринглар! Чунки, улар (қилмишлари тўғрисида) сўралувчидирлар.\n\n25. (Уларга дейдилар): «Нега бир-бирларингизга ёрдам бермаяпсизлар?!»\n\n26. Йўқ, улар бу Кунда таслим бўлувчидирлар!\n\n27. Уларнинг баъзиси баъзисига қараб саволжавоб қилурлар:\n\n28. (Алданганлар ўз пешволарига): «Ҳақиқатан, сизлар бизларга ўнг томондан (яъни, ишончли томондан) келар эдинглар», - дейдилар.\n\n29. (Пешволар) айтурлар: «Йўқ, сизлар ўзларингиз мўмин бўлмаган эдинглар.\n\n30. (Ахир) бизлар учун сизларнинг устингиздан ҳукмронлик йўқ эди-ку! Йўқ, сизлар ўзларингиз ҳаддан ошувчи қавм эдингизлар.\n\n31. Бас, энди бизларга Парвардигоримизнинг Сўзи (азоби) муқаррар бўлди. Бизлар (уни) тотувчидирмиз.\n\n32. Чунки, бизлар йўлдан озувчи бўлганимиз сабабли сизларни ҳам йўлдан оздирдик».\n\n33. Бас, албатта, улар (озганлар ва уларнинг пешволари) ўша Кунда азобда шерик бўлувчидирлар.\n\n34. Дарҳақиқат, Биз жиноятчиларга мана шундай (иш) қилурмиз.\n\n35. Чунки, уларга: «Аллоҳдан ўзга илоҳ йўқ»,дейилганда, кибрланган эдилар.\n\n36. Улар: «Ҳали бизлар бир мажнун шоирни деб илоҳларимизни тарк этар эканмизми?» - дер эдилар.\n\n37. Йўқ, (Муҳаммад) ҳақ (дин)ни олиб келди ва (ўтган) барча пайғамбарларни тасдиқ этди.\n\n38. (Эй, жиноятчилар,) сизлар, албатта, аламли азобни тотувчидирсизлар!\n\n39. Сизлар фақат қилиб ўтган жиноятларингиз сабабли жазоланурсизлар.\n\n40. Илло, Аллоҳнинг шундай ихлосли бандалари бордирки,\n\n41. айнан ўшалар учун маълум ризқ,\n\n42. (турли) мевалар бўлур. Улар иззат-икромдадирлар,\n\n43. неъмат боғларида,\n\n44. сўрилар устида бир-бирларига рўбарў бўлиб ўтирурлар.\n\n45. Уларга оқин чашмадан қадаҳлар айлантирилур.\n\n46. Ичувчилар учун лаззатли, оппоқ (қадаҳлар)дир (улар).\n\n47. У (шароб)да ақлдан оздирувчи нарса бўлмас ва улар ундан маст бўлмаслар.\n\n48. Яна уларнинг олдиларида нигоҳлари (бегонага қарашдан) чегараланган, кенг-катта кўзли (ҳур қиз)лар бўлур.\n\n49. Улар гўё (пардага) ўралган (оппоқ) тухумдекдирлар.\n\n50. Бас, улар бир-бирларига қараб савол-жавоб қилурлар.\n\n51. Улардан бири дейди: «Менинг бир дўстим бор эди.\n\n52. У (менга): «Ростдан ҳам сен (қайта тирилишимизни) тасдиқ этувчиларданмисан?\n\n53. Ўлиб, тупроқ ва суякларга айланиб кетган вақтимизда ҳақиқатан ҳам (тирилтирилиб) жазоланувчимизми?» - дер эди.\n\n54. (Жаннатдаги биродарларига): «Сизлар (ҳам ўша дўстимнинг дўзахдаги ҳолига) қараяпсизларми?» - дейди.\n\n55. Сўнг ўзи қараб уни дўзахнинг ўртасида кўргач,\n\n56. дейди: «Аллоҳга қасамки, дарҳақиқат, сен мени ҳам ҳалок қилаёзган эдинг.\n\n57. Агар Раббимнинг неъмати (ҳидояти) бўлмаса эди, албатта, мен ҳам (сен билан бирга дўзахга) ҳозир қилинувчилардан бўлур эдим.\n\n58. (Қани энди менга айтчи), бизлар ўлувчи эмас эканмизми?!\n\n59. Ўша биринчи ўлимимиздан бошқа-я?! (Сўнг) азобланувчи ҳам эмас эканмизми?!\n\n60. Албатта, мана шу (жаннат неъматлари) улкан ютуқнинг ўзидир!\n\n61. Бас, айнан мана шундай ютуқ учун амал қилувчилар амал қилсинлар!»\n\n62. Мана шу яхши зиёфатми ёки заққум дарахтими?\n\n63. Ҳақиқатан, Биз уни (заққум дарахтини) золимлар учун фитна (синов ва азоб) қилиб қўйдик.\n\nИзоҳ: Заққум дўзахда ўсувчи бир ғайри табиий дарахт бўлиб, у тўғридаги хабарни эшитган кофирлар оловда дарахт ўсишини ақлларига сиғдира олмаганлар. Бу билан Аллоҳ ўз бандалари Ўзининг чексиз қудратига қай даражада имон келтиришларини синовдан ўтказмоқчи. Мўмин киши Аллоҳ ва Унинг расулидан келган ҳар қандай хабар ва маълумотларга, гарчи ақлига сиғмаса ҳам ҳеч иккиланмай ишонади ва имон келтиради. Аллоҳнинг Ўзига ишонмайдиган кофир эса Унинг қудратига ҳам ишона олмайди.\n\n64. Дарҳақиқат, у дўзах қаърида чиқадиган (ўсадиган) бир дарахтдир.\n\n65. Унинг бутоқлари(даги мевалари хунукликда) худди шайтонларнинг бошларига ўхшар.\n\n66. Бас, улар (дўзах аҳли), албатта, ундан еювчи ва қоринларни у билан тўлдирувчидирлар.\n\n67. Сўнгра, албатта, улар учун унинг (заққум мевалари) узра қайноқ сувдан аралаштириш бордир.\n\n68. Сўнгра уларнинг қайтишлари, албатта, дўзах сари бўлур.\n\n69. Албатта, улар (Макка мушриклари) ўзларининг ота-боболарини адашган ҳолда топдилар.\n\n70. Бас, ўзлари ҳам уларнинг изларидан чопмоқдалар.\n\n71. Улардан аввал ўтганларнинг кўплари ҳам йўлдан озган эдилар.\n\n72. Ҳолбуки, Биз уларнинг орасига огоҳлантирувчи (пайғамбар)ларни юборган эдик.\n\n73. Бас, огоҳлантирилганларнинг оқибатлари қандай бўлганини кўринг!\n\n74. Илло, Аллоҳнинг ихлосли бандаларигина (ҳалокатга дучор бўлмадилар).\n\n75. Қасамки, Нуҳ (қавмидан шикоят этиб,) Бизга нидо (илтижо) қилди. Бас, (Биз) нақадар яхши ижобат қилувчидирмиз!\n\n76. Биз унга ва унинг аҳли (оиласи)га улкан ташвишдан (ғарқ бўлишдан) нажот бердик.\n\n77. Унинг зурриётини боқий қолувчи кишилар қилиб қўйдик.\n\n78. Кейинги (авлод)лар орасида у ҳақда (мақтовлар) қолдирдик.\n\n89. Оламларда Нуҳга салом!\n\n80. Биз эзгу иш қилувчиларни мана шундай мукофотлаймиз!\n\n81. Дарҳақиқат, у Бизнинг мўмин бандаларимиздандир!\n\n82. Сўнгра бошқалар (Нуҳни инкор этганлар)ни ғарқ қилиб юбордик.\n\n83. Ҳақиқатан, Иброҳим ҳам у (Нуҳ)нинг гуруҳидандир.\n\n84. Қайсики, Парвардигорига соғлом қалб билан келди.\n\n85. Ўшанда у отаси ва қавмига: «Нимага ибодат қилмоқдасизлар?!\n\n86. Аллоҳни қўйиб, сохта илоҳларни истайсизларми?!\n\n87. У ҳолда (барча) оламларнинг Парвардигори (жазоси) ҳақида не гумонингиз бор?!» - деган эди.\n\n88. Бас, у юлдузларга тикилиб қаради.\n\n89. Сўнгра: «Ҳақиқатан, мен бетобман», - деди.\n\n90. Дарҳол ундан юз ўгириб қайтдилар.\n\n91. Бас, (Иброҳим) уларнинг «илоҳлари» олдига аста келиб деди: «(Олдиларингиздаги таомни) емайсизларми?\n\n92. Не бўлди сизларга, сўзламайсизлар?!»\n\n93. Сўнг уларга яқин келиб, ўнг қўли(даги болта) билан урди.\n\n94. Бас, (қавми) унинг олдига шоша-пиша келишди.\n\n95. У деди: «Ўзларингиз йўниб (ясаб) олган нарсаларга ибодат қиласизларми?!\n\n96. Ҳолбуки, сизларни ҳам, сиғинаётган бутларингизни ҳам Аллоҳ яратган-ку?!»\n\n97. Улар (бир-бирларига) дедилар: «(Иброҳим) учун (ичида олов ёнадиган) бинолар қуриб, уни ўша оловга ташланглар».\n\n98. Бас, улар (Иброҳимга) макр қилмоқчи бўлдилар. Бас, Биз уларни тубан (мағлуб) қилдик.\n\n99. (У ўт ичидан саломат чиқди) ва деди: «Албатта, мен Раббим (буюрган тараф)га кетувчидирман. Унинг Ўзи мени (Тўғри йўлга) ҳидоят қилур.\n\n100. Эй, Раббим, Ўзинг менга солиҳ (фарзанд)лардан ато этгин!»\n\n101. Бас, Биз унга бир ҳалим ўғил хушхабарини бердик.\n\n102. Бас, қачонки у (отаси) билан бирга юрадиган бўлгач, (Иброҳим): «Эй, ўғилчам, мен тушимда сени (қурбонлик учун) сўяётганимни кўрмоқдаман. Энди сен ўзинг нима раъй (фикр) қилишингни бир (ўйлаб) кўргин», - деган эди, у айтди: «Эй, отажон, сенга (тушингда Аллоҳ томонидан) буюрилган ишни қилгин. Иншоаллоҳ, мени сабр қилувчилардан топурсан».\n\n103. Бас, қачонки, иккиси ҳам (Аллоҳнинг амрига) бўйин суниб, (Исмоилни қурбонликка) пешонаси билан (ерга) ётқизган эдики,\n\n104. биз унга нидо қилдик: «Эй, Иброҳим!\n\n105. Дарҳақиқат, сен тушни тасдиқ этдинг. Албатта, Биз эзгу иш қилувчиларни мана шундай мукофотлаймиз».\n\n106. Албатта, бу (қурбонликка буюришим) айни синовдир.\n\n107. Биз (Исмоилнинг) ўрнига катта бир (қўчқор) сўйишни эваз қилиб бердик.\n\n108. Кейинги (авлод)лар орасида у (Иброҳим) ҳақида яхши гапларни қолдирдик.\n\n109. Иброҳимга салом!\n\n110. Биз эзгу иш қилувчиларни мана шундай мукофотлаймиз!\n\n111. Дарҳақиқат, у Бизнинг мўмин банда ларимиздандир.\n\n112. Яна, Биз унга солиҳлардан (бўлғуси) пайғамбар Ишоқнинг хуш-хабарини бердик.\n\n113. Унга (Иброҳимга) ҳам, Ишоққа ҳам баракот бердик. Уларнинг зурриётидан эзгу амал қилувчи ҳам, ўзига аниқ зулм қилувчи ҳам бўлур.\n\n114. Қасамки, Биз Мусо ва Ҳорунга (пайғамбарлик) инъом этдик.\n\n115. Биз иккисига ва уларнинг қавмига улуғ ғамдан нажот бердик.\n\n116. Уларга мадад бердик, бас, улар (Фиръавн устидан) ғолиб бўлдилар.\n\n117. Биз уларга аниқ Китоб (Таврот) ато этдик.\n\n118. Ҳамда уларни Тўғри йўлга ҳидоят қилдик.\n\n119. Кейинги (авлод)лар орасида у иккиси ҳақида (яхши гапларни) қолдирдик.\n\n120. Мусо ва Ҳорунга салом!\n\n121. Биз эзгу иш қилувчиларни мана шундай мукофотлаймиз!\n\n122. Дарҳақиқат, иккиси ҳам Бизнинг мўмин бандаларимиздандир.\n\n123. Илёс ҳам, албатта, пайғамбарлардандир!\n\n124. Қайсики, у ўз қавмига деган эди: «(Аллоҳдан) қўрқмайсизларми?!\n\n125. Сизлар яратувчиларнинг яхшисини қўйиб, Баъл (номли бут)га сиғиняпсизларми?\n\n126. Сизларнинг Раббингиз ва аввалги отабоболарингизнинг ҳам Раббини қўйиб-а?!»\n\n127. Бас, (Илёсни) ёлғончига чиқардилар. Бас, албатта, улар (дўзахга) ҳозир қилинувчидирлар,\n\n128. илло, Аллоҳнинг ихлосли бандаларигина (ҳозир бўлмаслар).\n\n129. Биз кейинги (авлод)лар орасида у (Илёс) ҳақида (гўзал мақтовлар) қолдирдик.\n\n130. Илёсга салом!\n\n131. Биз эзгу иш қилувчиларни мана шундай мукофотлаймиз!\n\n132. Дарҳақиқат, у Бизнинг мўмин бандаларимиздандир.\n\n133. Лут ҳам, албатта, пайғамбарлардандир!\n\n134. Қайсики, Биз унга ва унинг барча аҳлига нажот берган эдик.\n\n135. Фақат (азобда) қолувчилардан бўлмиш бир кампирга (Лутнинг хотинига нажот бермадик).\n\n136. Сўнгра бошқаларни ҳалок қилдик.\n\n137. (Эй, Макка аҳли,) аниқки сизлар уларнинг устидан тонгда ўтиб турурсизлар,\n\n138. тунда ҳам. Ахир, ақл юргизмайсизларми?!\n\n139. Юнус ҳам, албатта, пайғамбарлардандир!\n\n140. Қайсики (ўз қавмидан ғазабланиб) тўла юкли кемага қараб қочган эди.\n\n141. Бас, (кемадагилар билан) қуръа ташлашди ва мағлуб бўлди.\n\nИзоҳ: Қисса ҳақида шундай ривоят бор. Юнус (а. с.) ўз қавмининг қилмишларидан озорланиб, уларга ваъда қилинган жазо келавермагач, ўзлари бош олиб чиқиб кетиб, бир денгиз бўйига етиб борадилар. Жўнаб кетаётган бир кемага минганларида, денгиз ўртасига бориб, кема тўхтаб қолади. Кемачилар: «Йўловчиларимиз ичида ўз хожасидан қочган қул бўлса керак. Уни топмасак кемамиз тураверади» - деб қуръа ташлайдилар. Қуръада Юнус (а. с.) номи чиққач, ул зотни денгизга ташлаб юборадилар. Қисса 142- оятда давом этади.\n\n142. Бас, маломатга қолган ҳолида уни бир наҳанг балиқ ютиб юборди.\n\n143. Бас, агар у (Аллоҳга доимо) тасбеҳ айтувчилардан бўлмаганда,\n\n144. албатта, у (балиқ) қорнида, то қайта тириладиган кунларигача (қиёматгача), қолиб кетган бўлур эди.\n\n145. Бас, Биз уни хаста ҳолида қуруқликка улоқтирдик.\n\n146. Унинг устида (соя ташлаб туриши учун) қовоқ дарахтини ундириб қўйдик.\n\n147. Биз уни юз минг, балки ундан ҳам кўпроқ (одам)га пайғамбар қилдик.\n\n148. Бас, улар (Юнусга) имон келтирдилар. Сўнг Биз уларни (маълум) бир муддатгача (ажаллари етгунча ҳаётдан) баҳраманд этдик.\n\n149. Энди, (эй, Муҳаммад, Макка кофирларидан) сўранг-чи, қизлар (фаришталар) Парвардигорингизники- ю, ўғиллар уларникими?!\n\n150. Ёки Биз фаришталарни уларнинг гувоҳликларида қиз қилиб яратибмизми?!\n\n151. Огоҳ бўлингизким, улар ёлғончиликлари туфайли айтадилар:\n\n152. «Аллоҳ фарзандли». Улар, албатта, ёлғончидирлар!\n\n153. (Аллоҳ) ўғилларни қўйиб, қизларни танлаган эмишми?!\n\n154. (Эй, Макка аҳли,) сизларга нима бўлди?! Қандай (ноҳақ ҳукм чиқармоқдасизлар-а?!\n\n155. Ахир эслатма олмайсизларми?!\n\n156. Ёки сизлар учун (Аллоҳнинг фарзанди ҳақида) бирор аниқ ҳужжат борми?!\n\n157. Бас, агар ростгўй бўлсангизлар, китобингизни келтиринглар-чи?!\n\n158. (Мушриклар) У билан жинлар (фаришталар) ўртасида насаб (ота-болалик бор, деб гумон) қилдилар. Ҳолбуки, жинлар (фаришталар) уларнинг Аллоҳ азобига ҳозир қилинувчи эканларини билганлар.\n\n159. Аллоҳ уларнинг («фарзанди бор», деб) сифатлашларидан покдир.\n\n160. Илло, Аллоҳнинг ихлосли бандаларигина (Аллоҳни тўғри сифатлайдилар).\n\n161. (Эй, Макка аҳли,) шак-шубҳа йўқки, сизлар ҳам, сиғинаётган бутларингиз ҳам\n\n162. (Аллоҳ)га қарши фитнага солувчи (алдай олувчи) эмасдирсизлар,\n\n163. илло, Аллоҳнинг тақдирида дўзахга кирувчи бўлган кимсаларнигина (алдай олурсизлар).\n\n164. (Фаришталар дедилар): «Бизларнинг ҳар биримиз учун (осмонларда) аниқки, маълум бир мақом бордир.\n\n165. Дарҳақиқат, бизлар (Аллоҳ хизматида) саф тортиб турувчилардирмиз.\n\n166. Яна, бизлар (Аллоҳга) тасбеҳ айтувчилардирмиз».\n\n167. Дарвоқе, (Макка аҳли) айтар эдилар:\n\n168. «Агар бизнинг олдимизда ҳам аввалгилар(нинг китоблари)дан бирор эслатма (Китоб) бўлса эди,\n\n169. албатта, бизлар ҳам Аллоҳнинг ихлосли бандалари бўлур эдик».\n\n170. Бас, (Қуръон нозил бўлгач,) унга кофир бўлдилар. Бас, яқинда (бунинг оқибатини) билурлар.\n\n171. Бизнинг пайғамбар бўлган бандаларимиз ҳақидаги (ушбу) Сўзимиз кечгандир:\n\n172. «Шубҳасиз, улар қўллаб-қувватланувчилардир.\n\n173. Ва албатта, Бизнинг қўшинимиз (яъни, пайғамбарлар ва мўминлар) ғолибдирлар».\n\n174. Бас, (эй, Муҳаммад,) Сиз улардан (мушриклардан) вақтинча юз ўгиринг!\n\n175. Уларни (мағлуб бўлганларида) кўринг! Бас, яқинда улар (куфрларининг оқибатини) кўражаклар.\n\n176. Ҳали улар Бизнинг азобимизни қистамоқдамилар?!\n\n177. Бас, қачонки, (азобимиз) уларнинг ҳовлиларига (устиларига) тушганида (ўша) огоҳлантирилган кимсаларнинг тонглари хайрли бўлмас.\n\n178. Сиз улардан (маълум) бир вақтгача юз ўгиринг!\n\n179. Уларнинг (мағлуб бўлганларида) кўринг! Бас, яқинда улар (куфрларининг оқибатини) кўражаклар.\n\n180. Қудрат эгаси бўлмиш Раббингиз уларнинг тавсифларидан (айбу нуқсондан) покдир.\n\n181. Пайғамбарларга салом!\n\n182. Ҳамд эса, (барча) оламлар Раббига (хосдир)."
  },
  {
    "name": "Сод сураси",
    "text": "СОД СУРАСИ\n\n«Сод» - араб алифбосининг 14-ҳарфи. Бу ерда у ниманинг рамзи эканлиги фақат Аллоҳгагина маълум. Сурада мушрикларнинг Расулуллоҳга нисбатан ўтказган тазйиқларига сабр қилишлари, охиратда берилажак мукофот ва жазолар, кибр-ҳаводан ҳазар қилиш, инсоний фазилатларга тарғибот каби илоҳий кўрсатмалар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Сод. Зикр манбаи бўлмиш Қуръонга қасам!\n\nИзоҳ: Оятдаги «зикр» сўзини Ибн Аббос (р. а.) баён деб тафсир қилганлар. Баъзилар уни шараф деб изоҳлайдилар. Бу ҳақиқатдан узоқроқ кўринади. Зикр сўзини ўзбекчада ҳам зикр шаклида ишлатилади. Фақат мазмунда фарқ қилиши мумкин. Масалан «зикр» сўзининг эслаш, айтиш, маълум ёд олган нарсаларини ўқиш, баён этиш каби маънолари мавжуд. Бинобарин, бу ерда зикр манбаи дейилса, мазмун умумийроқ бўлиши кўзда тутилди.\n\n2. Ҳа, кофир бўлган кимсалар (ҳақиқатни қабул қилишдан) ғурурда ва мухолифликда (доимий)дирлар.\n\n3. Биз улардан илгари қанча авлодни (куфрлари сабабли) ҳалок қилганимизда улар ёрдам сўраб нидо (илтижо) қилганлар, (аммо у вақт азобдан) қочиб қутулиш вақти эмас эди.\n\n4. (Макка мушриклари) уларга ўзларидан (башар авлодидан) огоҳлантирувчи (пайғамбар) келганидан ажабландилар ва кофирлар дедилар: «Бу (бир) ёлғончи сеҳргардир.\n\n5. (Шунча) илоҳларни битта илоҳ қилиб олибдими?! Ҳақиқатан, бу жуда қизиқ нарса!»\n\n6. Улардан катталари (бир-бирларига) дедилар: «Юринглар, ўз илоҳларингизга (сиғинишда) абрли бўлинглар! Албатта, бу ирода этилган нарсадир.\n\n7. Бизлар бу ҳақда (тавҳид ҳақида) сўнгги динда эшитмаганмиз. Бу фақат бир уйдирмадир.\n\n8. Бизларнинг орамизда (зодагонлар туриб) ўша (Муҳаммад)га зикр (Қуръон) нозил қилинибдими?!» Ҳа, улар Менинг эслатмам (Қуръон)дан шак-шубҳададирлар. Ўа, улар ҳали Менинг азобимни тотиб кўрганлари йўқ.\n\n9. Ёки уларнинг олдиларида қудратли ва саховатли Раббингизнинг раҳмат хазиналари бор эканми?!\n\n10. Ёки осмонлар ва Ернинг ҳамда уларнинг ўртасидаги (бор) нарсаларнинг ҳукмронлиги уларники эканми?! У ҳолда (кўк сари) нарвонларга чиқаверсинлар!\n\n11. (Эй, Муҳаммад, Макка мушриклари) ўша ернинг ўзида енгилиб битувчи фирқалардан бир қўшиндир, холос.\n\n12. Улардан илгари ҳам Нуҳ қавми, Од (қабиласи) ва қозиқлар (аҳромлар ва қасрлар) эгаси бўлган Фиръавн (ҳам пайғамбарларни) ёлғончига чиқаргандилар.\n\n13. Шунингдек, Самуд (қабиласи), Лут қавми ва дарахтзор эгалари ҳам. Ана ўшалар (ҳам) фирқалардир.\n\n14. Барчаларига фақат пайғамбарларни инкор этганлари сабабли Менинг жазойим муқаррар бўлди.\n\n15. Ана ўшалар ҳеч тўхтамасдан келадиган биргина қичқириқни кутмоқдалар, холос.\n\n16. Улар (Макка мушриклари масхара қилишиб): «Парвардигоро, бизларга (ваъда қилинган азобдан) насибамизни Ўисоб кунидан илгари тезроқ келтира қолгин», - дедилар.\n\n17. (Эй, Муҳаммад,) Сиз улар айтаётган сўзларга сабр қилинг ва Бизнинг бандамиз - (тоат-ибодатда) бақувват бўлган Довудни эсланг! Дарҳақиқат, у (Аллоҳ йўлига) бутунлай қайтувчидир!\n\n18. Биз тоғларни кечки пайт ва эрталаб (мудом) у билан бирга тасбеҳ айтадиган қилиб, бўйин сундириб қўйдик.\n\n19. Шунингдек, (ҳар тарафдан) тўпланувчи қушларни ҳам. (Тоғлар ва қушларнинг) барчалари Довудга бутунлай қайтувчидир.\n\nИзоҳ: Довуд (а. с.) Аллоҳга тасбеҳ айтганларида, ундан таъсирланган қушлар ҳам чуғурлашиб, бирга тасбеҳ айтар эканлар. Оятда шу мазмунга ишора қилинмоқда.\n\n20. Унинг ҳукмронлигини ҳам мустаҳкам қилдик ва унга ҳикмат ҳамда қатъий хитоб (ҳаққоний ҳукм чиқаришни) ато этдик.\n\n21. (Эй, Муҳаммад,) Сизга даъвогар (икки жамоат) хабари келдими? Ўшанда улар (Довуд ибодат қилаётган) меҳробга чиқишди.\n\n22. Довуд ҳузурига киришганда, у улардан қўрқиб кетди. Улар дедилар: «Қўрқмагин, (Бизлар) биримиз биримизга зулм қилган икки даъвогардирмиз. Бас, сен бизларнинг ўртамизда ҳаққоний ҳукм қилгин ва (бизлардан бирортамизга) жабр қилмагин ҳамда бизларни Тўғри йўлга бошлагин».\n\n23. (Уларнинг бири деди): «Дарвоқе, мана бу менинг биродарим, унинг тўқсон тўққиз совлиқ қўйи бор, менинг эса биргина совлиғим бордир. Бас, у: «Ўшани ҳам менга топширгин», -деди ва мени баҳсда енгиб қўйди».\n\n24. (Довуд иккинчи даъвогарни тингламасданоқ) деди: «Дарҳақиқат, у сенинг совлиғингни ўз совлиқларига (қўшиб олишни) сўраб сенга зулм қилибди. Дарвоқе, кўп ошна-оғайнилар бир-бирларига зулм қилурлар. Фақат имон келтирган ва яхши амалларни қилган кишиларгина (зулм қилмаслар), Улар эса жуда оздирлар». Довуд уни имтиҳон қилганимизни билдида, Парвардигоридан (шошиб ҳукм чиқаргани учун) мағфират қилишни сўради ва (саждага) эгилган ҳолида йиқилиб, тавба қилди.\n\n(Сажда ояти)\n\n25. Бас, Биз уни ўша (хатоси)ни кечирдик. Албатта, унинг учун Бизнинг ҳузуримизда қурбат (яқинлик) ва гўзал оқибат (жаннат) бордир.\n\n26. Эй, Довуд! Дарҳақиқат Биз сени ерда халифа қилдик. Бас, сен (нафсу) ҳавога эргашиб кетмагин! Акс ҳолда, у сени Аллоҳнинг йўлидан оздирур. Албатта, Аллоҳ йўлидан озадиган кимсалар учун ҳисоб кунини унутиб қўйганлари сабабли қаттиқ азоб бордир.\n\n27. Биз осмон ва Ерни ҳамда уларнинг ўртасидаги бор нарсаларни беҳуда яратган эмасмиз. Бу (беҳуда яратилган деган гап) кофир бўлган кимсаларнинг гумонидир. Бас, кофир бўлган кимсалар учун дўзахдан иборат ҳалокат бўлгай!\n\n28. Биз имон келтирган ва яхши амалларни қилган зотларни ерда бузғунчилик қилиб юрувчи кимсалардек қиламизми?! Ёки тақводор зотларни фисқу фужур қилиб юрган кимсалар каби қилар эканмизми?!\n\n29. (Эй, Муҳаммад, ушбу Қуръон) оятларини тафаккур қилишлари ва ақл эгалари эслатма олишлари учун Биз Сизга нозил қилган муборак Китобдир.\n\n30. Довудга Сулаймонни ато этдик. (Сулаймон) нақадар яхши бандадир! Дарҳақиқат, у (Аллоҳ йўлига) бутунлай қайтувчидир.\n\n31. Эсланг, унга (бир куни) кечки пайт гижинглаб турувчи учқур отлар рўбарў қилинган эди.\n\n32. Бас, у деди: «Дарҳақиқат, мен Парвардигорим зикридан (яъни, намозимдан қолиб) бу яхши (от)ларни суюб-эркалашга берилиб кетибман! Ҳатто (қуёш) парда билан беркинибди (ботибди).\n\n33. У (от)ларни менга қайтаринглар-чи!» Бас, у (қилич билан отларнинг) оёқ ва бўйинларини «силаш»га киришди (сўйиб қурбонлик қилди).\n\n34. Сулаймонни имтиҳон қилдик ва унинг тахти устига бир (жонсиз) жасадни ташладик. Сўнгра у тавба қилиб,\n\n35. деди: «Эй, Раббим, Ўзинг мени мағфират қилгин ва менга ўзимдан кейин бирор кишига муяссар бўлмайдиган бир мулк (ҳукмронлик) ато этгин. Сенинг Ўзинггина (барча яхшиликларни) ато этувчисан».\n\n36. Бас, унга у истаган томонга унинг амри билан майин эсаверадиган шамолни бўйин сундирдик.\n\n37. Шунингдек, барча (қасрларни) бино қилувчи ва (денгизлар қаърига шунғувчи) ғаввос шайтонларни (жинларни) ҳам.\n\n38. Бошқа (бўйин сунмайдиган жин)ларни эса кишанлар билан банди қилдик.\n\n39. (Сулаймонга дедик): «Мана шу Бизнинг (сенга) ато этганимиздир. Бас, сен (уларни) эҳсон қил ёки (ўзингда) сақла, (сендан бу тўғрида) ҳисобот олинмас».\n\n40. Албатта, (Сулаймон) учун Бизнинг ҳузуримизда яқинлик ва гўзал оқибат (жаннат) бордир.\n\n41. (Эй, Муҳаммад,) бандамиз Айюб Парвардигорига нидо қилиб: «Мени шайтон машаққат ва азобга тутди», - деган пайтини эсланг!\n\n42. (Шунда унга айтилди): «Оёғинг билан (ерни) тепгин! (чашма отилиб чиқур). Мана шу совуққина чўмиладиган ва ичимлик сувидир».\n\n43. Биз Ўз томонимиздан марҳамат кўрсатиб ҳамда ақл эгаларига эслатма бўлиши учун, (Айюбга) аҳли (оиласи)ни ва улар билан қўшиб, яна ўшаларнинг мислича (фарзанд) ато этдик.\n\n44. (Яна Биз Айюбга айтдик): «Қўлингга бир боғ (новдани) олиб, у билан (хотинингни) ургин - қасамингни бузмагин». Дарҳақиқат, Биз (Айюбни) сабр қилувчи деб топдик. У нақадар яхши бандадир! Ҳақиқатан, у (Аллоҳ йўлига) бутунлай қайтувчидир!\n\nИзоҳ: «Ҳийлаи шаръий» деган ибора шу оятга ўхшаган далилларга асосланиб тўқилган бўлиши керак. Айюб (а. с.) оғир бетоб бўлган кезларида, хотинлари яхши парвариш қилмаганлари туфайли «Тузалганимдан кейин сени юз қамчи ураман» - деб қасам ичиб қўйган эканлар. Шу қасамларини рўёбга чиқариб, гуноҳкор бўлиб қолмасликлари учун Аллоҳ таоло юзта майда новдани бир даста қилиб, ўша билан хотинларини бир марта уриб қўйишликни буюрган экан.\n\n45. (Эй, Муҳаммад,) қувват ва фаросат эгалари бўлган бандаларимиз - Иброҳим, Ишоқ ва Яъқубларни эсланг!\n\n46. Биз уларни (бир) хислат - (охират) диёри эслатмаси билан хос қилдик.\n\n47. Яна улар Бизнинг ҳузуримизда танланган, яхши кишилардандир.\n\n48. Яна Исмоил, ал-Ясаъ ва Зул-Кифлни эсланг! Барчалари яхши кишилардандир.\n\n49. Бу бир эслатмадир. Шубҳасиз, тақводор зотлар учун гўзал оқибат -\n\n50. улар учун барча дарвозалари очиб қўйилган мангу жаннатлар бордир.\n\n51. Улар у жойларда (сўриларда) суяниб ўтириб, мўл-кўл мева-чева ва шароб чақирурлар.\n\n52. Уларнинг олдиларида кўзлари (боқишда) чекланган (ёш ва ҳуснда) тенгқур (қиз)лар бўлур.\n\n53. Бу (нарсалар) сизларга Ўисоб куни учун ваъда қилинаётган нарсалардир.\n\n54. Албатта, бу Бизнинг (жаннат аҳлига берадиган) ризқимиздирки, унда тугашлик бўлмас.\n\n55. (Ҳақиқат) шудир. Дарвоқе, ҳаддан ошувчи кимсалар учун энг ёмон оқибат -\n\n56. улар тушадиган жаҳаннам бордир. Бас, нақадар ёмон жой у!\n\n57. Мана бу қайноқ сув ва йирингдир! Бас, улар уни тотиб кўрсинлар!\n\n58. Бошқа (азоб-уқубатлар) ҳам, ўша шаклда бўлур!\n\n59. (Уларга эргашган кимсаларни кўрсатилиб): «Мана бу (одамлар) сизлар билан бирга (сизлар сабабли жаҳаннамга) ташланувчи жамоатдир», (дейилганида, пешволар айтурлар):»Хуш келмадилар! Ҳақиқатан, уларнинг ўзлари дўзахда тобланувчилардир».\n\n60. Улар (эргашганлар) дейдилар: «Йўқ, сизлар хуш келмадингиз! (Чунки), сизлар у (азоб)ни бизларга келтирдингиз! Бас, нақадар ёмон қароргоҳ (бу дўзах)!»\n\n61. Улар (яна) дерлар: «Парвардигоро, ким бизларга мана шу (азоб)ни келтирган бўлса, бас, Ўзинг унга дўзахда азобни бир неча баробар зиёда қилгин».\n\n62. (Жаҳаннам аҳли бир-бирларига) айтурлар: «Нега бизлар (дунёда) ёмонлардан деб ҳисоблаб юрган кишиларни (мўминларни дўзахда) кўрмаяпмиз-а?!\n\n63. Бизлар ўшаларни масхара қилиб олган эдикми?! Ёки (улар шу ерда-ю,) кўзларимиз улардан чалғидимикан?!»\n\n64. Албатта, дўзах аҳлининг ана шундай тортишишлари муқаррар ҳақдир.\n\n65. (Эй, Муҳаммад,) айтинг: «Мен фақат (бир) огоҳлантирувчидирман. Ягона ва ғолиб Аллоҳдан ўзга илоҳ йўқ.\n\n66. У осмонлар ва Ернинг ҳамда уларнинг ўртасидаги бор нарсанинг қудратли ва мағфиратли Парвардигоридир».\n\n67. Айтинг: «Бу (сўзлар) буюк бир хабардир.\n\n68. Сизлар эса ундан юз ўгирувчидирсизлар!\n\n69. Менда баҳслашаётган олий гуруҳ (фаришталар) ҳақида ҳеч қандай билим йўқ эди.\n\n70. Менга фақат ўзимнинг аниқ огоҳлантирувчи эканлигим ваҳий қилинади, холос».\n\n71. Эсланг, Раббингиз фаришталарга деган эди: «Албатта, мен лойдан башар яратувчидирман.\n\n72. Бас, қачонки, уни ростлаб, унга руҳимдан пуфляганимдан сўнг, унга сажда қилган ҳолларингизда йиқилинглар!»\n\n73. Бас, фариштларнинг барчалари жам бўлиб, (Одам учун) сажда қилдилар.\n\n74. Фақат Иблисгина кибрланиб, кофирлардан бўлди.\n\n75. (Шунда Аллоҳ) деди: «Эй, Иблис, «қўлим» билан яратган нарсага сажда қилишдан сени нима ман этди?! Кибр қилдингми ёки сен (Одамга нисбатан) олий (зот)лардан эдингми?!»\n\n76. У айтди: «Мен ундан яхшироқдирман. Мени оловдан яратгансан, уни эса лойдан яратдинг».\n\n77. (Аллоҳ) деди: «Бас, ундан (жаннатдан) чиқ! Зеро, сен (даргоҳимдан) қувилган (малъун)сан!\n\n78. Яна, то жазо куни (қиёмат)гача сенга Менинг лаънатим бўлур».\n\n79. (Иблис илтижо қилиб) деди: «Парвардигорим, у ҳолда менга улар тириладиган кунгача (ўлмасликка) муҳлат бергин».\n\n80. (Аллоҳ) деди: «Сен муҳлат берилганлардандирсан\n\n81. маълум вақт кунигача (қиёматгача)».\n\n82. (Иблис) айтди: «Энди, Сенинг қудратингга қасамки, албатта, уларнинг ҳаммасини йўлдан оздирурман.\n\n83. Фақат уларнинг орасидаги (айрим) ихлосли бандаларинггина (озмай қолурлар)».\n\n84. (Аллоҳ) деди: «Ҳаққа (қасам). Фақат ҳақни айтурманки,\n\n85. албатта, Мен жаҳаннамни сен ва улар орасидаги барча сенга эргашган кимсалар билан тўлдирурман!»\n\n86. (Эй, Муҳаммад, уларга) айтинг: «Мен (Пайғамбарлигим учун) сизлардан ҳақ сўрамайман ва мен (пайғамбарликни ўзимча) даъво қилувчилардан ҳам эмасман.\n\n87. (Ушбу Қуръон) фақат оламлар учун эслатмадир.\n\n88. Қасамки, сизлар унинг (илоҳий ваҳий эканлиги ҳақидаги) хабарини (озгина) вақтдан сўнг (Қиёмат куни), албатта, билурсизлар»."
  },
  {
    "name": "Зумар сураси",
    "text": "ЗУМАР СУРАСИ\n\nЗумар - гуруҳлар демакдир. Сурада қиёмат куни одамлар жаннат ва дўзахга гуруҳ-гуруҳ бўлиб киришлари тасвирланган. Бинобарин, сурага ҳам шу ном берилган. Ундаги оятларда Аллоҳ таоло ўз бандаларига турли ҳаётий мисоллар келтириб, Ўзининг қудрат ва ҳикматларини баён этиш билан охиратга тайёрланиш йўлларини кўрсатади.\n\nМеҳрибон ва раҳмли Аллоҳ номи билан (бошлайман).\n\n1. (Ушбу Қуръон) қодир ва ҳаким - Аллоҳ (томони)дан нозил қилинган Китобдир.\n\n2. (Эй, Муҳаммад,) албатта, Биз Сизга бу Китобни ҳақиқатан нозил қилдик, бас, Сиз Аллоҳга - динни Унга холис қилган ҳолда ибодат қилинг!\n\n3. (Эй, инсонлар,) огоҳ бўлингизким, холис дин ёлғиз Аллоҳникидир. Ундан ўзга «дўстлар»ни («илоҳ») қилиб олган кимсалар: «Биз фақат уларга бизни Аллоҳга яқин қилишлари учунгина ибодат қилурмиз» (дерлар). Шубҳа йўқки, Аллоҳ (қиёмат кунида) улар ихтилоф қилаётган нарсалар хусусида уларнинг ўртасида ҳукм қилур. Албатта, Аллоҳ ёлғончи ва ношукр кимсаларни ҳидоят қилмас.\n\n4. Агар Аллоҳ фарзанд тутишни истаса, сўзсиз, Ўзи яратган нарсаларидан хоҳлаганини танлаб олган бўлур эди. У (бундай айбдан) покдир. У ягона ва ғолиб Аллоҳдир!\n\n5. У осмонлар ва Ерни ҳақ (ҳикмат) билан яратгандир. У кечани кундузнинг устидан ўрар, кундузни кечанинг устидан ўрар. У қуёшни ҳам, ойни ҳам (Ўз амрига) бўйин сундириб қўйгандир. (Уларнинг) ҳар бири маълум муддатгача жорий бўлур. Огоҳ бўлингизким, У қудратли ва ўта кечиримли зотдир!\n\n6. (У) сизларни бир жондан (Одамдан) яратди, сўнгра ундан жуфтини (Ҳаввони пайдо) қилди ва сизлар учун чорва ҳайвонларидан саккиз жуфтни туширди (дунёга келтирди). У сизларни оналарингизнинг қорнида уч (қават) зулмат ичида аста-секин яратур. Мана шу Аллоҳ - Раббингиздир. Ҳукмронлик фақат Уникидир. Ундан ўзга (ҳеч) илоҳ йўқ. Бас, (Унга ибодат қилмай) қаёққа бурилиб кетмоқдасизлар?!\n\nИзоҳ: Саккиз жуфт чорва молларидан мурод - туя, мол, қўй ва эчкилардан эркак ва урғочиси қўшиб ҳисоблаганда, саккизта бўлиши назарда тутилган.\n\n7. Агар сизлар кофир бўлсангизлар, бас, албатта, Аллоҳ сизлардан беҳожатдир. У Ўз бандаларининг кофир бўлишига рози бўлмас. Агар шукр қилсангизлар (ва имон келтирсангизлар) У сизлар учун рози бўлур. Ҳеч бир кўтарувчи (гуноҳкор) ўзга (кўтарувчи)нинг юкини (гуноҳини) кўтармас. Сўнгра қайтишларингиз Раббингиз ҳузуригадир. Бас, У сизларга қилиб ўтган амалларингиз хабарини берур. Албатта, У диллардаги сирларни билувчидир.\n\n8. Қачонки, инсонга бирор зиён тегса, у Парвардигорига тавба-тазарру билан дуо қилур. Сўнгра, қачонки, (Аллоҳ) Ўз томонидан унга бирор неъмат ато этса, илгари (Аллоҳга) қилган дуоларини унутиб қўяр ва (ўзгаларни ҳам) Аллоҳнинг йўлидан оздириш учун Унга «тенг»ларни (ўйлаб) топур. (Эй, Муҳаммад,) айтинг: «Сен ўз куфринг билан (дунёда) озгина фойдаланиб қол! Албатта, сен дўзах аҳлидандирсан».\n\n9. Ёки кечалари сажда қилган ва тик турган ҳолда ибодат қилувчи, охиратдан қўрқадиган ва Парвадигорининг раҳматидан умид қиладиган киши (билан бошқалар баробарми?!) Айтинг: «Биладиганлар билан билмайдиганлар тенг бўлурми?!» Дарҳақиқат, фақат ақл эгаларигина эслатма олурлар.\n\n10. (Эй, Муҳаммад), Менинг имон келтирган бандаларимга айтинг: «Парвардигорингиздан қўрқингиз!\n\nБу дунёда эзгу иш қилган зотлар учун (охиратда) чиройли (оқибат - жаннат) бордир. Аллоҳнинг ери кенгдир. Албатта, сабр қилувчиларга мукофотлари беҳисоб берилур».\n\n11. Айтинг: «Мен Аллоҳга динни Унга холис қилган ҳолда ибодат қилишга буюрилганман.\n\n12. Яна, мусулмонларнинг аввали бўлишга буюрилганман».\n\n13. Айтинг: «Албатта, мен агар Раббимга осий бўлишга улуғ Куннинг азобидан қўрқурман».\n\n14. Айтинг: «Мен фақат Аллоҳга, динимни Унга холис қилган ҳолда ибодат қилурман.\n\n15. Энди сизлар (эй, мушриклар,) Уни қўйиб, хоҳлаган нарсаларингизга ибодат қилаверинглар». (Эй, Муҳаммад,) айтинг: «Ҳақиқий зиён кўрувчилар қиёмат кунида ўзларига ҳам, аҳли (оила)ларига ҳам зиён қилувчи кимсалардир. Огоҳ бўлингизким, ана шу аниқ зиёндир».\n\n16. Улар учун устиларидан ҳам оловдан бўлган «соябонлар», остиларидан ҳам (оловдан бўлган) «соябонлар» бўлур. Бу (бўлажак азоб-уқубат) билан Аллоҳ Ўз бандаларини қўрқитишидир. Эй, бандаларим, Мендан қўрқингиз!\n\n17. Шайтонга ибодат қилишдан четда бўлган ва Аллоҳга қайтган зотлар учун хушхабар бордир. Бас, (эй, Муҳаммад,) Менинг шундай бандаларимга хушхабар берингки,\n\n18. улар гапни тинглаб, сўнг унинг энг гўзалига (фойдалисига) эргашадилар. Айнан ўшалар Аллоҳ ҳидоят этган зотлардир ва айнан ўшаларгина ақл эгаларидир.\n\n19. Ахир, бир кимсага азоб Сўзи (ҳукми) муқаррар бўлса (Сиз уни ҳидоят қила олармидингиз)?! Ахир, Сиз дўзахдаги кимсани қутқара олармидингиз?!\n\n20. Лекин Парвардигорларидан қўрққан зотлар учун (жаннатда) устма-уст қурилган кўшклар бўлиб, уларнинг остидан анҳорлар оқиб турар. (Бу) Аллоҳнинг ваъдасидир. Аллоҳ ваъдага хилоф қилмас.\n\n21. Аллоҳ осмондан сув (ёмғир, қор) ёғдириб, уни ерда булоқлар шаклида оқизиб қўйганини кўрмадингизми? Сўнгра у (сув)нинг воситасида ҳар хил экинларни чиқарур, сўнгра у қурир, сўнг Сиз уни сарғайган ҳолда кўрасиз, сўнгра (Аллоҳ) уни хазонга айлантирур. Албатта, бунда ақл эгалари учун эслатма бордир.\n\n22. Ахир, кўксини Аллоҳ Ислом учун (кенг) очиб қўйган, ўзи эса, Парвардигори (томони)дан нур (ҳидоят) узра турган киши (бошқалар билан баробар бўлурми)?! Бас, диллари Аллоҳнинг эслашдан қотиб қолган кимсалар ҳолига вой! Улар аниқ залолатдадирлар.\n\n23. Аллоҳ гўзал Сўзни, (оятлари балоғатда) бир-бирига ўхшаган, (ҳукмлари) такрор-такрор келувчи бир Китоб қилиб нозил қилдики, ундан (ўғилганда) Парвардигоридан қўрқадиган зотларнинг терилари титраб кетар, сўнгра терилари ва диллари Аллоҳнинг зикрига юмшар (мойил бўлур). Мана шу (Китоб) Аллоҳнинг ҳидоятидирки, унга Ўзи хоҳлаган кишиларни ҳидоят қилур. Кимни Аллоҳ йўлдан оздирса, бас, унинг учун бирор ҳидоят қилувчи бўлмас.\n\n24. Ахир, қиёмат Куни ёмон азобдан юзи билан «сақланадиган» кимса (азобдан тинч киши билан баробар бўлурми)?! (У кунда) золим (кофир)ларга: «Ўзларингиз касб қилиб олган нарсани (динсизлик «мева»сини) тотиб кўринглар!» - дейилади.\n\n25. Улардан олдингилар ҳам (ўз пайғамбарларини) ёлғончига чиқарганларида, уларга ўзлари сезмайдиган томондан азоб келган эди.\n\n26. Бас, Аллоҳ уларга мана шу дунё ҳаётида расволикни тоттирди. Охират азоби эса янада каттароқдир. Агар улар (жазонинг қаттиқлигини) билсалар эди (пайғамбарларни инкор этмаган бўлур эдилар).\n\n27. Биз ушбу Қуръонда одамлар учун турли масалларни келтирдик. Шояд эслатма олсалар.\n\n28. (Биз уни) қинғир жойи бўлмаган арабий Қуръон ҳолида (нозил қилдик). Шояд (Аллоҳдан) қўрқсалар.\n\n29. Аллоҳ (шундай) бир масал келтирди: бир киши (қул) борки, унинг устида талашувчи шериклар бор. Яна бир киши (қул) борки, бутуниc ҳа бир кишиникидир. Иккисининг мисоли баробар бўлурми?! Ҳамд Аллоҳ учундир. Ҳа, уларнинг кўплари билмаслар.\n\n30. (Эй, Муҳаммад,) албатта, Сиз ҳам ўлувчидирсиз, улар ҳам ўлувчидирлар.\n\n31. Сўнгра, албатта, сизлар қиёмат Куни Раббингиз ҳузурида даъволашурсизлар.\n\n32. Ахир, Аллоҳ шаънига (ширк ва фарзандни нисбат бериб) ёлғон сўзлаган ва ростгўйлик (ваҳий)ни ўзига келган пайтидаёқ инкор этган кимсадан ким ҳам золимроқдир ёки жаҳаннамда кофирлар учун жой йўқми?!\n\n33. Ростликни келтирган зот (Муҳаммад) ва уни тасдиқ этган (мўминлар) - айнан ўшалар тақволи зотлардир.\n\n34. Улар учун Парвардигорлари ҳузурида (жаннатда) хоҳлаган нарсалари бордир. Бу эзгу иш қилувчи кишиларнинг мукофотидир.\n\n35. (Бу) Аллоҳнинг улар қилган ёмон амалларини ўчириб, қилиб ўтган чиройли амалларининг савоби билан мукофотлаши учундир.\n\n36. Аллоҳ Ўз бандасига (Муҳаммадга уни асрашда) етарли эмасми?! (Эй, Муҳаммад,) улар Сизни (Аллоҳдан) ўзга нарсалар билан қўрқитурлар. Кимни Аллоҳ йўлдан оздирса, бас, унинг учун (бирор) ҳидоят қилувчи бўлмас.\n\nИзоҳ: Улар Муҳаммад (а. с.)ни қўрқитиш мақсадида: «Сен бизнинг маъбудаларимизни таҳқирлаганинг учун улар сенга бирор мусибат етказурлар», - дер эдилар.\n\n37. Кимни Аллоҳ ҳидоят қилса, бас, унинг учун бирор йўлдан оздирувчи бўлмас. Аллоҳ қудратли ва (душманлардан) интиқом олувчи эмасми?!\n\n38. Қасамки, агар Сиз улардан: «Осмонлар ва Ерни ким яратган»,- деб сўрасангиз, улар, албатта: «Аллоҳ», - дерлар. Айтинг: «Энди хабар беринглар-чи, сизлар Аллоҳни қўйиб илтижо қилаётган бутларингиз - агар Аллоҳ менга бирор зиён етказишни истаса - улар Унинг зиёнини арита олувчимилар? Ёки (Аллоҳ) менга бирор марҳамат қилишни ирода қилса, ўша (бутлар) Унинг марҳаматини ушлаб қолувчимилар?!» Айтинг: «Менга Аллоҳнинг Ўзи етарлидир. Таваккул қилувчилар фақат Унга таваккул қилурлар».\n\n39. Айтинг: «Эй, қавмим, жойингизда туриб (яъни, куфрдан қайтмай) амалингизни қилаверингиз. Мен ҳам амал қилувчидирман. Бас, яқинда билурсизлар,\n\n40. кимга расво қиладиган азоб келишини ва мангу азоб тушишини».\n\n41. Биз Сизга (бу) Китобни ҳақиқатан барча одамлар учун нозил қилдик. Бас, кимки ҳидоят йўлига юрса, ўзи учун юрган бўлур. Кимки (йўлдан) озса ҳам ўзининг зарарига озган бўлур. Сиз уларнинг устидан вакил (қўриқчи) эмассиз.\n\n42. Жонларни ўлган вақтида, ўлмаганларни эса ухлаётган пайтларида Аллоҳ олур. Бас, Ўзи ўлимга ҳукм қилган жонларни (қайтармасдан) ушлаб қолур, бошқаларини эса белгиланган бир муддатгача (ажаллари етгунча) қўйиб юборур. Албатта, бунда тафаккур қиладиган қавм учун аломатлар бордир.\n\n43. Балки улар Аллоҳдан ўзга «оқловчилар»ни ушлагандирлар. (Эй, Муҳаммад,) айтинг: «Агар улар бирор нарсага эга бўла олмайдиган ва (ҳақиқатни) англамайдиган бўлсалар-чи?!»\n\n44. Айтинг: «Барча шафоат (оқлов) фақат Аллоҳникидир. Осмонлар ва Ернинг ҳукмронлиги ҳам Уникидир. Сўнгра (барчаларингиз) Унгагина қайтарилурсизлар».\n\n45. Қачонки, ёлғиз Аллоҳ зикр қилинса, охиратга имон келтирмайдиган кимсаларнинг диллари сиқилиб кетар. Қачонки, У зотдан ўзга (бут)лар зикр қилинса, бирдан улар шодланиб кетурлар.\n\n46. Айтинг: «Аллоҳим, (эй) осмонлар ва Ерни илк яратувчиси, (эй) яширин ва ошкор нарсаларни билувчи зот, ёлғиз Ўзинггина бандаларинг ўртасида улар ихтилоф қилиб ўтган нарсалар хусусида ҳукм қилурсан».\n\n47. Агар золим (кофир) кимсалар учун ердаги (бор) нарса ва у билан бирга яна ўшанинг мислича нарса бўлса, албатта, улар қиёмат Кунидаги азобнинг ёмонлигидан, ўша (нарсалар)ни тўлов қилиб бериб юборган бўлур эдилар. (Чунки у Кунда) уларга Аллоҳ томонидан улар ўйлаб ҳам кўрмаган нарсалар (азоблар) намоён бўлур.\n\n48. Уларга ўзлари касб этган ёмонликлари ошкор бўлади ва уларни ўзлари (дунёда) масхара қилиб ўтган нарса (азоб) ўраб олади.\n\n49. Бас, қачонки, инсонга бирор зиён етса, бизга дуо қилур. Сўнгра, қачонки, Биз Ўз томонимиздан унга бирор неъмат ато этсак, у, шубҳасиз, бу (неъмат) менга ўзимнинг билимдонлигим сабабли берилди», - дер. Аслида у синовдир. Лекин, уларнинг аксарияти билмаслар.\n\n50. У (сўз)ни улардан аввалгилар ҳам айтган эдилар. Бас, уларга ўзлари топган нарсалари асқотгани йўқ.\n\n51. Бас, уларга қилган ёмонликлари етди. Ана улардан (Макка мушрикларидан) бўлмиш золимларга ҳам яқинда ёмонликлари етар. Улар (бирор ишни) уддалай олувчи эмасдирлар.\n\n52. Ахир, улар Аллоҳ Ўзи хоҳлаган кишининг ризқини кенг қилишини ва (Ўзи хоҳлаган кишининг ризқини) танг қилишини билмадиларми?! Албатта, бунда имон келтирадиган қавм учун аломатлар бордир.\n\n53. (Эй, Муҳаммад,) ўз жонларига зулм қилган бандаларимга айтинг: «Аллоҳнинг раҳматидан ноумид бўлмангиз! Албатта, Аллоҳ барча гуноҳларни мағфират қилур. Албатта, Унинг Ўзи мағфиратли ва раҳмлидир\n\n54. Сизларга азоб келиб, сўнгра ёрдам берилмай қолишидан илгари Раббингизга қайтинглар ва Унга бўйин сунинглар!\n\n55. Сизларга, ўзларингиз сезмаган ҳолингизда тўсатдан азоб келиб қолишидан илгари, Раббингиз (томони)дан сизларга нозил қилинган гўзал нарса (Қуръон)га эргашинглар!\n\n56. Бирор жон: «Аллоҳ ҳақида (Унга ибодат қилишда) сусткашлик қилганимга афсус! Ростдан ҳам мен масхара қилувчилардан бўлган эдим», - деб қолмаслиги учун.\n\n57. ёки: «Агар Аллоҳ мени ҳидоят қилганида, албатта, тақводорлардан бўлур эдим», - деб қолмаслиги учун\n\n58. ёки азобни кўрган чоғида: «Қани эди, мен учун яна бир карра (яшашнинг имкони) бўлса-ю, мен ҳам чиройли амал қилувчилардан бўлсам», - деб қолмаслиги учун (Қуръонга эргашинглар)!\n\n59. «Йўқ, сенга Менинг оятларим келганида, сен уларни ёлғон деган эдинг ва кибрланиб, кофирлардан бўлган эдинг!»\n\n60. Қиёмат Кунида Аллоҳ шаънига ёлғон сўзлаган кимсаларни юзлари қорайган ҳолда кўрурсиз. Жаҳаннамда мутакаббир кимсалар учун жой йўқми?!\n\n61. Аллоҳ, тақво қилган зотларни ютуқлари сабабли (охират азобидан) қутқарур, уларга бирор нохушлик ҳам етмас ва улар ғамгин ҳам бўлмаслар.\n\n62. Аллоҳ барча нарсанинг яратувчисидир. У барча нарсага вакил (ҳомий)дир.\n\n63. Осмонлар ва Ернинг очқичлари Ундадир. Аллоҳ оятларига кофир бўлган кимсалар - ана ўшаларгина зиён кўрувчилардир.\n\n64. (Эй, Муҳаммад, мушрикларга) айтинг: «Ҳали сизлар мени Аллоҳдан ўзгага ибодат қилишга буюряпсизларми, эй, нодонлар!»\n\n65. Дарҳақиқат, Сизга ва Сиздан олдинги (пайғамбарларга) (шундай) ваҳий қилинган эди: «Қасамки, агар мушрик бўлсанг, албатта, қилган амалинг беҳуда кетур ва албатта, зиён кўрувчилардан бўлиб қолурсан!\n\n66. Балки фақат Аллоҳгагина ибодат қилгин ва шукр қилувчилардан бўлгин!»\n\n67. Улар Аллоҳни ҳаққоний (равишда) қадрламадилар (танимадилар). Бутун Ер қиёмат кунида Унинг учун бир сиқимдир. Осмонлар эса Унинг «қўли»га йиғилувчидир. У уларнинг келтираётган ширкларидан пок ва юксакдир!\n\n68. Сур чалинади-ю, осмонлар ва Ердаги бор жонзот ўлади, илло Аллоҳ хоҳлаган зотларгина (тирик қолурлар). Сўнгра у яна бир бор чалинганда, ногоҳ улар (барча халойиқ тирилиб, қабрларидан) туриб, (Аллоҳнинг амрига) қараб турарлар.\n\n69. Ер (маҳшаргоҳ) Парвардигорининг нури билан ёришади; китоб (номаи аъмол ҳозирлаб) қўйилади; пайғамбарлар ва гувоҳлар келтирилади ва уларнинг ўрталарида зулм қилинмаган ҳолда ҳаққоний ҳукм қилинади.\n\n70. Ҳар бир жонга қилган амали (учун мукофот ёки жазо) комил қилиб берилади У уларнинг қилаётган ишларини жуда яхши билувчидир.\n\n71. Кофир бўлган кимсалар гуруҳ-гуруҳ қилиниб, жаҳаннамга ҳайдалур. То қачонки, улар (жаҳаннамга) келиб етганларгаларида, унинг дарвозалари очилади ва унинг қўриқчилари уларга: «Сизларга ўзларингиздан бўлган пайғамбарлар - Раббингиз оятларини сизларга тиловат қилиб сизларни мана шу Кунингиздаги мулоқотдан огоҳлантирган ҳолларида келмаганмидилар», - деганларида, улар: «Ҳа,\n\n(келганлар), лекин азоб Сўзи кофирлар бўйича муқаррар бўлгандир»,- дейдилар.\n\n72. (Шунда уларга) айтилади: «Жаҳаннам дарвозаларидан киринглар! Сизлар ўша жойда мангу қолурсизлар!» Бас, кибрли кимсаларнинг жойлари нақадар ёмондир!\n\n73. Парвардигорларидан қўрққан тақволи зотлар ҳам гуруҳ-гуруҳ ҳолда жаннатга «ҳайдалурлар». То қачонки, улар унинг дарвозалари очилган ҳолда эканида етиб келганларида ва унинг қўриқчилари: «Сизларга салом! Хуш келдингиз! Бас, унга мангу қолувчи бўлган ҳолларингизда кирингиз», - деганларида (улар беҳад шодланурлар).\n\n74. Айтурлар: «Бизларга ваъдасини рост қилган ва бизларни (бу) ерга ворис қилган Аллоҳга ҳамдки, жаннатдан ўзимиз хоҳлаган ердан ўрин оляпмиз», - дерлар. Бас, (чиройли) амал қилувчиларнинг мукофоти нақадар яхшидир!\n\n75. (Эй, Муҳаммад,) Сиз (ўша Кунда) фаришталар Арш атрофини ўраб олган ҳолларида, Парвардигорларига ҳамд билан тасбеҳ айтаётганларини кўрарсиз. (Зеро,) уларнинг ўрталарида ҳаққоний ҳукм қилинди ва «Ҳамд (барча) оламларнинг Парвардигори Аллоҳгадир!» дейилди."
  },
  {
    "name": "Ғофир сураси",
    "text": "ҒОФИР СУРАСИ\n\nБу сурани уч хил ном билан атаганлар. Биринчиси - суранинг ўзидан олинган Аллоҳнинг исми - Ғофир, яъни, гуноҳни кечирувчи. Иккинчиси - Мўмин. У ҳам суранинг 40-оятидан олинган. Учинчиси - Ҳо, мим. Шу ҳарфлар билан бошлангани учун мазкур ном берилган. Сурада Ислом ақидасига оид маълумотлар, имон, эътиқод, куфр, ширк, ҳақ ва ноҳақлик, умуман эзгулик билан ёвузлик ўртасидаги кураш, фаришталар ва пайғамбарлар қиссаси, хусусан Мусо (а. с.) билан Фиръавн ўртасида кечган можаролар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. (Ушбу Қуръон) қудратли ва билимли Аллоҳ (томони)дан нозил қилинган Китобдир.\n\n3. (У) гуноҳни мағфират қилувчи, тавбани қабул этувчи, азоби қаттиқ ва эҳсон эгасидир. Ундан ўзга илоҳ йўқ. Қайтишлик фақат Унинг Ўзигадир.\n\n4. Аллоҳнинг оятлари ҳақида кофир бўлганларгина тортишурлар. Бас, уларнинг шаҳарлараро кезишлари Сизни алдаб қўймасин!\n\nИзоҳ: Яъни, кофирларнинг шаҳармашаҳар тижорат ва бошқа сабаблар билан сайру томоша қилиб юришлари Сизни ўкситиб қўймасин. Зеро, уларнинг бу дунёдаги ютуқлари улкан бўлгани билан охиратда кўрадиган зарарларига қараганда арзимаган нарса бўлиб қолиши муқаррардир. Бу насиҳат барча мўминларга ҳам тааллуқлидир. Фоний дунё матоҳи учун имондан воз кечиш, турли макруҳ ва манфур ишларга қўл уриш номақбул сифатлардан эканлигига оятда ишорат бордир.\n\n5. Улардан (Макка кофирларидан) олдин Нуҳ қавми ва улардан кейинги (Од, Самуд қабилалари каби) фирқалар ҳам (ўз пайғамбарларини) ёлғончига чиқарганлар. Ҳар бир миллат ўз пайғамбарини тутишга (ўлдиришга) қасд қилган ва ботил (ҳужжатлар) билан тортишиб, унинг ёрдамида Ҳақни енгмоқчи бўлган эдилар. Бирдан Мен уларни (Ўз азобим билан) тутдим. Бас, азобим қандай бўлди?!\n\n6. (Эй, Муҳаммад, қавмингиз орасида) кофир бўлган кимсалар устига ҳам Раббингиз Сўзи (азоби) мана шундай муқаррар бўлгандир - албатта, улар дўзах аҳлидирлар.\n\n7. Аршни кўтариб турадиган ва унинг атрофидаги (фаришта)лар (яккаю ягона) Парвардигорларига ҳамд билан тасбеҳ айтурлар ва Унга имон келтирурлар ҳамда имон келтирган кишиларни мағфират этишини сўрарлар: «Парвардигоро, Ўзинг раҳмат ва илм жиҳатдан барча нарсада кенгдирсан. Бас, тавба қилган ва йўлингга эргашган кишиларни мағфират эт ва уларни дўзах азобидан сақла!\n\n8. Парвардигоро, уларни ҳам, уларнинг отабоболари, жуфти ҳалоллари ва зурриётлари орасидаги солиҳ бўлган кишиларни ҳам Ўзинг уларга ваъда қилган мангу жаннатларга дохил қилгин. Албатта, Сен қудрат ва ҳикмат соҳибидирсан.\n\n9. Ўзинг уларни барча ёмонликлардан асрагин, Кимни ўша кунда (қиёматда) ёмонликлардан асрасанг, бас, ҳақиқатан унга раҳм қилибсан. Мана шу улкан ютуқдир».\n\n10. Кофир бўлган кимсаларга (қиёмат куни): «Сизларни (дунёда) имонга чақирилганда, кофир бўлганингиздаги Аллоҳнинг ёмон кўриши (бу Кундаги) ўзларингизни ёмон кўришингиздан каттароқдир», - деб нидо қилинур.\n\n11. Улар дейдилар: «Парвардигоро, Сен бизларни икки бор ўлдирдинг ва икки бор тирилтирдинг. Бас, бизлар (дунёда қилган) гуноҳларимизни эътироф этдик. Энди (бу азобдан) чиқишга бирор йўл борми?»\n\n11-оят. Икки бор ўлдириб, икки бор тирилтиришдан мурод - она қорнида то тўрт ойгача жонсиз ётиш, сўнг жонланиб, яшаб, сўнг ажали етганда вафот этиши, сўнгра қиёмат кунидаги тирилишдир.\n\nИзоҳ: Икки бор ўлдирилиб, икки бор тирилтиришдан мурод - она қорнида то тўрт ойгача жонсиз ётиш, сўнг жонланиб, яшаб, сўнг ажал этганда вафот этиши, сўнгра қиёмат кунида тирилишидир.\n\n12. (Йўқ!) Бунга сабаб, (сизларни) Аллоҳга (ибодат қилишга) даъват қилинганда кофир бўлиб, агар Унга ширк келтирилса, ишониб кетишларингиздир. Бас, барча ҳукм олий ва буюк Аллоҳникидир.\n\n13. У сизларга Ўз аломатларини кўрсатур ва сизларга осмондан ризқ ёғдирур. (Лекин бу аломатлардан) фақат (Аллоҳга) инобат (таслим) қиладиган кишигина эслатма олур.\n\n14. Бас, (эй, мўминлар,) гарчи кофирлар ёмон кўрсалар-да, Аллоҳга - Унга динни холис қилган ҳолингизда дуо (ибодат) қилингиз!\n\n15. (У) даражаларни кўтарувчи ва Арш соҳибидир. Бандаларидан Ўзи хоҳлаган кишиларга - (инсонларни) мулоқот кунидан (қиёматдан) огоҳлантириши учун Ўз амри билан руҳ (ваҳий) туширар.\n\n16. Улар (қабрларидан) чиқадиган Кунда Аллоҳга улардан бирор нарса махфий бўлиб қолмас. «Бу Кунда подшоҳлик кимникидир?» Ягона ва ғолиб Аллоҳникидир.\n\n17. Бу Кунда ҳар бир жон ўзи қилган иши (амали) билан жазоланур. Бу Кунда (ҳеч кимга) зулм қилиш йўқ. Албатта, Аллоҳ ҳисоби тез зотдир.\n\n18. (Эй, Муҳаммад,) Сиз уларни яқин кундан (қиёматдан) огоҳлантиринг! Ўшанда улар юраклари ҳалқумларига тиқилиб, қайғуларини ютиб турурлар. Золим (кофир) кимсалар учун (у Кунда) на бир дўст ва на маъқулланадиган шафоатчи бўлур.\n\n19. (Аллоҳ) кўзларнинг хиёнатини (қараш ман этилган нарсага ўғринча кўз ташлашини) ҳам, диллар яширадиган нарсаларни ҳам билур.\n\n20. Аллоҳ ҳаққоний ҳукм қилур. Улар (Аллоҳни) қўйиб сиғинаётган нарсалари эса, бирор нарсага ҳукм қила олмаслар. Албатта, Аллоҳнинг Ўзи эшитувчи ва кўриб турувчи зотдир.\n\n21. Ахир, улар ер юзида сайр қилишиб, ўзларидан аввал ўтган, (имонсиз кетган) кимсаларнинг оқибатлари қандай бўлганини кўрсалар бўлмайдими?! Улар (Макка мушриклари)дан кўра кучда ва ердаги осори атиқалари жиҳатидан зўрроқ эдилар. Бас, Аллоҳ уларни гуноҳлари сабабли ушлади ва улар учун Аллоҳдан ўзга бирор сақловчи бўлмади.\n\n22. Бунга сабаб - уларга пайғамбарлари ҳужжатларни келтирганларида, улар инкор этдилар. Бас, Аллоҳ уларни ушлади (ҳалок қилди). Зеро, У қувватли ва азоби қаттиқдир.\n\n23. Биз Мусони, мўъжизаларимиз ва аниқ ҳужжат билан юбордик.\n\n24. Фиръавн, Ҳомон ва Қорун ҳузурига. Улар: «(Мусо) ёлғончи, сеҳргардир», - дедилар.\n\n25. Бас, қачонки, (Мусо) уларга Ҳузуримиздан Ҳақ (пайғамбарлик) билан келганида, улар: «У билан бирга мўмин бўлганларнинг ўғилларини ўлдириб, аёлларини тирик қолдирингиз!» - дедилар. (Лекин) кофирларнинг макрлари, албатта, залолатда (зоеликда)дир.\n\n26. Фиръавн деди: «Менга қўйиб беринглар, Мусони ўлдирай. (Қани) у Парвардигорига дуо қилсин-чи (унга нажот берармикан)! Мен (Мусо) сизларнинг динингизни ўзгартириб юборишидан ёки ер юзида бузғунчиликни авж олдиришидан қўрқмоқдаман».\n\n27. Мусо айтди: «Мен Раббим ва Раббингиз (бўлмиш Аллоҳ)дан Ҳисоб кунига имон келтирмайдиган барча мутакаббирларнинг ёмонлигидан паноҳ беришини сўрайман.\n\n28. (Шунда) Фиръавн зодагонларидан бўлган, ўзининг имонини яшириб юрадиган бир мўмин киши деди: «Бир кишини, «Менинг Раббим Аллоҳдир», - дегани учун ўлдирасизларми?! Ҳолбуки, у сизларга Раббингиз томонидан ҳужжатларни келтиргандир. Агар у ёлғончи бўлса, ёлғони ўзига! Бордию ростгўй бўлса, (у ҳолда) сизларга у ваъда қилаётган (азоблардан) айримлари етиб қолади-ку! Албатта, Аллоҳ ҳаддан ошувчи ва ёлғончи кимсаларни ҳидоят қилмас.\n\n29. Эй, қавмим, бугун-ку ҳукмронлик сизларники, (шу) ерда ғолибсизлар. Энди, агар бизларга Аллоҳнинг азоби келса, ким бизларга ёрдам берур?!» Фиръавн айтди: «Мен сизларга фақат ўзим раъй қилаётган нарсани (Мусони ўлдиришни) кўрсатаяпман ва мен сизларни фақат Тўғри йўлга етаклайман».\n\n30. Имон келтирган киши деди: «Эй, қавмим, мен сизларнинг устингизга ҳам худди (ўтган) фирқалар куни (тушиб қолиши)дан қўрқаман.\n\n31. (Улар) Нуҳ қавми, Од, Самуд (қабилалари) ва улардан кейинги (куфр йўлини тутган) кимсаларнинг иши кабидир. Ҳолбуки, Аллоҳ бандалари учун зулм қилишни истамас.\n\n32. Эй, қавмим, ҳақиқатан, мен сизларга нидолашув кунидан (Қиёмат кунидан) қўрқаман.\n\n33. У Кунда сизлар юз ўгириб қочурсизлар, (аммо) сизлар учун Аллоҳ (азоби)дан сақловчи бўлмас. Кимни Аллоҳ йўлдан оздирса, бас, унинг учун бирор ҳидоят қилувчи бўлмас.\n\n34. Дарвоқе, илгари Юсуф сизларга (аждодларингизга) ҳужжатларни келтирганида ҳам, сизларга келтирган нарсаларга шак(-шубҳа)да қаттиқ туриб олган эдингизлар. То қачонки, у ҳалок бўлганида эса: «(Энди, Юсуфдан) сўнг Аллоҳ сира пайғамбар юбормас», - дедингизлар. Ҳаддан ошувчи ва шак келтирувчи кимсаларни Аллоҳ мана шундай йўлдан оздириб қўяр.\n\n35. Аллоҳнинг оятлари ҳақида ўзларига келган (бирор) ҳужжатсиз тортишадиган кимсалар Аллоҳ наздида ҳам, имон келтирган зотлар наздида ҳам катта нафратга дучор бўлурлар. Аллоҳ ҳар бир мутакаббир ва зўравоннинг қалбини мана шундай муҳрлаб қўяр.\n\n36. Фиръавн айтди: «Эй, Ҳомон, мен учун бир (баланд) минора қургин, шоядки мен (унинг устига чиқиб) йўлларга етсам,\n\n37. осмонларнинг йўлларига. (Зора) Мусонинг илоҳини кўрсам, дарҳақиқат, мен уни ёлғончи деб гумон қилмоқдаман». Фиръавнга ўзининг ёмон амали мана шундай чиройли кўрсатилди ва у (Тўғри) йўлдан тўсилди. Фиръавннинг барча макри, албатта, ҳалокатдадир.\n\n38. Имон келтирган киши деди: «Эй, қавмим, менга эргашинглар, мен сизларни Тўғри йўлга етаклайман.\n\n39. Эй, қавмим, бу дунё ҳаёти фақат бир (арзимас) матодир. Албатта, охиратгина (мангу) барқарорлик диёридир.\n\n40. Кимки бирор ёмонлик қилса, унга (охиратда ўша ёмонлиги) баробаридагина жазо берилур. Эркакми, аёлми - кимки мўминлик ҳолида бирор яхшилик қилса, айнан ўшалар жаннатга дохил бўлурлар. У жойда уларга беҳисоб ризқ берилур.\n\n41. Эй, қавмим, нега мен сизларни нажотга (жаннатга) чорласам, сизлар мени дўзахга чорламоқдасизлар?!\n\n42. Сизлар мени Аллоҳга кофир бўлишга ва ўзим билмайдиган нарсаларни Унга шерик қилишга чақирмоқдасизлар. Мен эса, сизларни қудратли ва ўта мағфиратли зотга чорламоқдаман.\n\n43. Шубҳа йўқки, албатта, сизлар мени (ибодат қилишга) чақираётган нарсаларингиз на дунёда ва на охиратда (ҳеч кимни) даъват қила олмас. Албатта, (барчамизнинг) Аллоҳга қайтишимиз бордир. Дарҳақиқат, ҳаддан ошувчилар - ўшаларгина дўзах аҳлидирлар.\n\n44. Ҳали мен сизларга айтаётган сўзларни эслайсизлар. Мен ўз ишимни Аллоҳга топширурман. Зеро, Аллоҳ бандаларини кўриб турувчидир».\n\n45. Бас, Аллоҳ у (имон келтирган киши)ни уларнинг ёмон макрларидан сақлади ва Фиръавн зодагонларини ёмон азоб ўраб олди.\n\n46. (У азоб қабрдаги бир) оловдирки, улар эртаю кеч унга тобланурлар. Қиёмат қойим бўладиган кунда эса, (дўзах фаришталарига): «Фиръавн зодагонларини энг қаттиқ азобга киритинглар» (дейилур).\n\n47. Ўшанда улар дўзахда ўзаро тортишиб, заифлар мутакаббирларга (собиқ йўлбошчиларига): «Бизлар сизларга эргашган эдик, энди сизлар бизлардан дўзах (азоби)нинг бирор бўлагини даф қила олурмисизлар?» - дерлар.\n\n48. Мутакаббир кимсалар айтурлар: «Бизларнинг барчамиз, шубҳасиз, унда (дўзахда)дирмиз. Аллоҳ бандалари ўртасида Ўз ҳукмини чиқариб бўлди».\n\n49. (Шунда) дўзахдаги кимсалар жаҳаннам қўриқчиларига: «Парвардигорингизга дуо қилинглар, бизлардан бирор кун азобни енгиллатсин», деганларида,\n\n50. улар айтурлар: «Ахир, сизларга пайғамбарларингиз ҳужжатлар келтирмаганмидилар?!» «Ҳа, (лекин уларни ёлғончи қилган эдик)» - дейдилар. (Шунда фаришталар уларга) айтурлар: «У ҳолда дуо қилаверинглар. (Лекин) кофирларнинг дуолари, албатта, зоедир».\n\n51. Албатта, Биз пайғамбарларимизга ва имон келтирган зотларга дунё ҳаётида ҳам, гувоҳлар (ҳозир бўлиб) турадиган кунда (қиёматда) ҳам ёрдам берурмиз.\n\n52. У кунда золим (кофир)ларга узрлари фойда бермас. Уларга лаънат бўлур ва уларга энг ёмон жой (дўзах) бўлур.\n\n53. Биз Мусога ҳидоят ато этдик ва Исроил авлодига мерос қилиб,\n\n54. ақлли кишиларга ҳидоят ва эслатма бўлмиш Китоб (Таврот)ни берган эдик.\n\n55. Бас, (эй, Муҳаммад,) сабр қилинг! Зеро, Аллоҳнинг ваъдаси ҳақдир ва гуноҳингизга мағфират сўранг ҳамда туну кун Раббингиз ҳамди билан тасбеҳ айтинг!\n\n56. Албатта, Аллоҳнинг оятлари ҳақида ўзларига келган бирор ҳужжатсиз тортишадиган кимсалар, аниқки, уларнинг дилларида шундай кибр бордирки, улар ўшанга етувчи эмасдирлар. Бас, Сиз Аллоҳдан паноҳ сўранг. Албатта, Унинг Ўзигина эшитувчи ва кўриб турувчидир.\n\n57. Албатта, осмонлар ва Ерни яратиш инсонларни яратишдан каттароқ (иш)дир. Лекин, кўп одамлар (буни) билмайдилар.\n\n58. Кўр билан кўрувчи ва имон келтириб, солиҳ амалларни қилганлар билан ёмонлик қилувчи кимса баробар бўлмас. Эслатмани эса, камдан кам олурсизлар.\n\n59. Албатта, қиёмат келувчидир, у ҳақда шубҳа йўқдир. Лекин, кўп одамлар (унга) имон келтирмаслар.\n\n60. Парвардигорингиз: «Менга дуо қилинглар, Мен сизларга (дуоларингизни) мустажоб қилай», - деди. Албатта, Менга ибодат қилишдан кибр қилган кимсалар яқинда тубан ҳолатда жаҳаннамга кирурлар.\n\n61. Аллоҳ сизларга ором олишингиз учун кечани ва (касб ва сайр қилишингиз учун) ёруғ кундузни яратиб қўйган зотдир. Албатта, Аллоҳ одамларга нисбатан фазл соҳибидир. Лекин одамларнинг кўплари шукр қилмайдилар.\n\n62. Мана шу Аллоҳ - Парвардигорингиздир. (У) барча нарсанинг яратувчисидир. Ундан ўзга илоҳ йўқдир. Бас, қаёққа бурилиб кетмоқдасизлар?!\n\n63. Аллоҳнинг оятларини инкор этувчи кимсалар мана шундай бурилиб кетурлар.\n\n64. Аллоҳ сизлар учун Ерни қароргоҳ, осмонни том қилиб қўйган ва сизларга сурат(шакл) бериб, суратларингизни гўзал қилган ҳамда сизларни пок нарсалардан ризқлантирган зотдир. Мана шу Аллоҳ - Парвардигорингиздир. Бас, (барча) оламларнинг Парвардигори бўлмиш Аллоҳ баракотлидир.\n\n65. У тирикдир. Ундан ўзга илоҳ йўқдир. Бас, (эй, мўминлар,) сизлар (Аллоҳга) динни унга холис қилган ҳолингизда дуо (ибодат) қилингиз! Ҳамд (барча) оламларнинг Рабби Аллоҳга (хос)дир.\n\n66. (Эй, Муҳаммад,) айтинг: «Мен ўзимга Раббим (томони)дан ҳужжатлар келган пайтда, сизлар Аллоҳни қўйиб дуо қилаётган нарсаларингга ибодат қилишдан ман этилганман ва (барча) оламларнинг Раббига бўйин сунишга буюрилганман.\n\n67. У сизларни (Одамни) тупроқдан, сўнгра (авлодларини) нутфадан, сўнгра лахта қондан яратган зотдир. Сўнгра У сизларни (она қорнидан) чақалоқ ҳолингизда (дунёга) чиқарур. Сўнгра (У) сизларни вояга етишингизга, сўнгра қаришингизга (қўйиб берур). Сизларнинг орангизда (балоғат ёки кексалик ёшидан) илгари вафот топадиган кишилар ҳам бўлур. (У) сизларни белгиланган ажалга етишингизга (қўйиб берур). Шоядки, ақл юргизсангизлар.\n\n68. У тирилтирадиган ва ўлдирадиган зотдир. Бас, қачон бирор ишни ҳукм қилса, унга фақат: «Бўл!» - дер, холос. Бас, у (иш) бўлур.\n\n69. Аллоҳнинг оятлари ҳақида тортишадиган кимсаларни кўрмадингизми? Қаёққа бурилиб кетмоқдалар?!\n\n70. Китоб (Қуръон)ни ва Биз пайғамбарларимиз билан юборган нарсаларни (Китобларни) ёлғон деган кимсалар яқинда (қиёмат Кунида) билажаклар.\n\n71. Ўшанда улар бўйинларида кишан ва занжирлар билан судралурлар\n\n72. қайноқ сув ичига. Сўнгра оловда ёндирилурлар.\n\n73. Сўнгра уларга айтилур: «Сизлар ширк келтириб ўтган нарсаларинг қани,\n\n74. Аллоҳни қўйиб?» Улар: «У (бут)лар биз(нинг кўзимиз)дан ғойиб бўлиб қолишди. Йўқ-йўқ, бизлар илгари (дунёда) ҳеч нарсага дуо (ибодат) қилган эмасмиз», - дейдилар. Аллоҳ кофирларни шу тарзда йўлдан оздирур.\n\n75. Мана шу азобга (йўлиқишларингиз)га сабаб - сизлар ерда ноҳақ шоду хуррам бўлганларингиз ва кибр-ҳаво қилганларингиздир.\n\n76. Жаҳаннам даврозаларидан у жойда мангу қолувчи бўлган ҳолларингизда кирингиз! Бас, мутакаббирларнинг жойи нақадар ёмондир!\n\n77. Бас, (эй, Муҳаммад,) сабр қилинг. Зеро, Аллоҳнинг ваъдаси ҳақдир! Бас, агар Биз Сизга ўша (кофирлар)га ваъда қилаётган (азоб)дан айримларини кўрсатсак ҳам ёки Сизни (азоб тушишидан олдинроқ) вафот этдирсак ҳам, бас, фақат Ўзимизга қайтарилурлар.\n\n78. Биз Сиздан олдин (кўп) пайғамбарларни юборгандирмиз. Улардан Биз Сизга қиссасини айтганимиз ҳам бор, яна улардан Биз Сизга қиссасини айтмаганимиз ҳам бордир. Бирор пайғамбарга Аллоҳнинг изнисиз бирор мўъжиза келтириш жоиз эмас. Бас, қачонки, Аллоҳнинг амри келгач, ҳаққоний ҳукм қилинур ва ўшанда бузғунчилар зиён кўргайлар.\n\n79. Аллоҳ сизлар учун ҳайвонлардан баъзиларини минишларингиз учун ва баъзиларини ейишларингиз учун пайдо қилди.\n\n80. Сизларга улардан (кўп) фойдалар бордир. (У ҳайвонлар) сизлар уларнинг устида дилларингиздаги ҳожатларингизга етишларингиз учун ҳам (яратилгандирлар). Сизларни (қуруқликда) ўша (ҳайвон)лар устида ва (денгизларда) эса кемаларда элтиб қўйилур.\n\n81. (Аллоҳ) сизларга Ўз аломатларини кўрсатур. Бас, сизлар Аллоҳнинг қайси аломатларини инкор қилурсизлар?!\n\n82. Ахир, улар ер юзида сайр қилишиб, ўзларидан аввалги кимсаларнинг оқибатлари қандай бўлганини кўрсалар бўлмайдими?! Улар кўпроқ ҳамда куч-қувват ва ердаги осори атиқалари жиҳатидан улардан зўрроқ эдилар. (Аммо) уларга топган нарсалари асқотгани йўқ.\n\n83. Чунки уларга пайғамбарлари ҳужжатларни келтирганларида улар ўзларининг олдиларидаги (дунёвий) билимлари билан шодландилар. Уларни ўзлари масхара қилиб юрган (азоб) ўраб олди.\n\n84. Бас, қачонки, улар Бизнинг азобимизни кўришгач: «Якка Аллоҳга имон келтирдик ва (илгари Аллоҳга) шерик қилиб олган нарса (бут)ларимизга кофир бўлдик», - дедилар.\n\n85. (Лекин) Бизнинг азобимизни кўрган вақтдаги имонлари уларга фойда берувчи бўлмади. (Бу) Аллоҳнинг (барча) бандалари ҳақида (жорий қилган) йўлидир. Ўшанда кофирлар зиён кўрдилар."
  },
  {
    "name": "Фуссилат сураси",
    "text": "ФУССИЛАТ СУРАСИ\n\nФуссилат сўзи суранинг 3-оятидан олинган бўлиб, муфассал баён қилинди, деган маънони англатади. Сурада дунё ҳаётининг фонийлиги, охиратдаги абадий ҳаёт учун эзгу амаллар қилиш билан унга тайёргарлик кўришликнинг муҳимлиги, бу дунёда фош этилмаган маъсият ва гуноҳлар охиратда унутилмаслиги, балки инсон аъзоларининг ўзи қилган қилмишларини сўйлаб бериб, гувоҳлик беришлари каби эслатма ва насиҳатлар, шунингдек, Аллоҳнинг ҳикмат ва қудратининг буюклиги ва бошқа нарсалар тўғрисида баён этилади.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. (Ушбу Қуръон) меҳрибон ва раҳмли Аллоҳ томонидан нозил қилингандир.\n\n3. У биладиган қавм учун арабий Қуръон ҳолида (нозил қилиниб), оятлари муфассал баён қилинган Китобдир.\n\n4. (У) хушхабар берувчи ва огоҳлантирувчидир. Бас, (кофирларнинг) кўплари юз ўгирдилар. Демак, улар «эшитмаслар».\n\n5. Улар дедилар: «Дилларимиз сен бизларни даъват қилаётган нарсадан тўсилган, қулоқларимизда эса оғирлик (карлик) бордир ва сен билан бизларнинг ўртамизда (бир) парда бордир. Бас, Сен ҳам (ўз) амалингни қилавер, бизлар ҳам, албатта, амал қилувчидирмиз».\n\n6. (Эй, Муҳаммад, уларга) айтинг: «Ҳақиқатан, мен ҳам худди сизлар каби бир башардирман. Менга «Тангрингиз ёлғиз Аллоҳ» деб ваҳий қилинмоқда. Бас, сизлар Унинг Ўзига тўғри (тоат-ибодатда) бўлингиз ва Ундан мағфират сўрангиз! Мушрикларга эса ҳалокат бўлгай!»\n\n7. (Улар) закот бермайдиган ва ўзлари охиратга ишонмайдиган кимсалардир.\n\n8. Албатта, имон келтирган ва эзгу ишларни қилган зотлар учун битмас-туганмас мукофот бордир!\n\n9. Айтинг: «Ҳақиқатан ҳам сизлар Ерни икки кунда яратган зотга кофир бўлурмисизлар ва ўзгаларни Унга тенглаштирурмисизлар?! Ана Ўша (барча) оламларнинг Парвардигори-ку?!\n\n10. У (Ернинг) устида тўла тўрт кунда тоғларни (пайдо) қилди ва уни баракотли қилди ҳамда ўша (ер)да унинг емишларини белгилади (тақсимлади). (Бу тафсилот) сўровчиларга мосдир.\n\nИзоҳ: Ҳадисда келган маълумотга қараганда, Аллоҳ таоло Ерни якшанба ва душанба кунлари яратган. Тоғларни сешанба куни, дарахтлар, сув, ободон ва харобаларни чоршанба куни яратган. Шу билан тўрт кун ўтган. Жума куни осмонларни, шанба куни эса юлдузлар, қуёш, ой, фаришталар ва куннинг охирида Одам (а. с.)ни яратган. («Мадорик тафсири» дан).\n\n11. Сўнгра тутун ҳолатда бўлган осмонни (яратишни) қасд этиб, унга ва Ерга: «(Фармонимга) ихтиёрий ёки мажбурий ҳолда келинглар!» - деган эди, улар: «Ўз ихтиёримиз билан келдик», - дедилар.\n\n12. Бас, икки кунда етти осмонни барпо қилди ва ҳар бир осмонга (унга буюрилган) ишни (вазифаси)ни ваҳий қилди. Биз қуйи осмонни чироқлар (юлдузлар) билан безадик ва (уни офатлардан) сақладик. Бу қудратли ва билимли зотнинг тақдири (ўлчови)дир.\n\n13. Бас, агар улар (Макка мушриклари) юз ўгирсалар, у ҳолда айтинг: «Мен сизларни худди Од ва Самуд (қабилаларини урган) чақмоққа ўхшаган бир чақмоқ (ҳалокат)дан огоҳлантирдим».\n\n14. Ўшанда пайғамбарлари уларнинг олдиларидан ҳам, орқаларидан ҳам келишиб: «Фақат Аллоҳгагина ибодат қилинглар» (деганларида), улар: «Агар Раббимиз (пайғамбар юборишни) хоҳлаганида, албатта, фаришталарни нозил қилган бўлур эди. Бас, (сизлар одамзот экансизлар,) сизлар элчи қилиб юборилган динга биз кофирдирмиз», - дедилар.\n\n15. Бас, Од (қабиласи) ерда ноҳақ кибрландилар ва «Куч-қувватда бизлардан ким зўрроқ?» - дедилар. Ахир, улар ўзларини яратган Аллоҳ куч-қувватда улардан зўрроқ эканини билмадиларми?! Улар Бизнинг оятларимизни инкор этувчи бўлдилар.\n\n16. Бас, уларга (мана шу) дунё ҳаётида хор қилувчи азобни тотдириб қўйиш учун наҳс кунларда устиларига бир даҳшатли бўрон юбордик. Охират азоби эса, шубҳасиз, янада хор қилувчироқдир ва уларга ёрдам берилмас.\n\nИзоҳ: Наҳс кунлар - Шаввол ойи охирининг чоршанба кунидан келаси чоршанба кунигача. Шу ҳафта мобайнида бўрон бўлган. Бошқа ривоятда уч йил дейилади.\n\n17. Самуд (қабиласи) эса, бас, уларни (тўғри йўлга) ҳидоят қилган эдик, улар ҳидоятни қўйиб, кўрликни (залолатни) ихтиёр қилдилар. Бас, ўз қилмишлари сабабли уларни хор этувчи азоб чақмоғи урди.\n\n18. Имон келтирган ва тақволи бўлган зотларга нажот бердик.\n\n19. Аллоҳнинг душманлари дўзахга (ҳайдалиш учун) тўпланиб, тизилиб турадиган Кунни (эсланг).\n\n20. Бас, қачонки, улар (дўзахга) келишгач, уларнинг қулоқлари, кўзлари ва терилари улар қилиб ўтган нарса (иш)лари ҳақида ўзларига қарши гувоҳлик берур.\n\n21. Улар териларига: «Нима учун бизга қарши гувоҳлик бердинглар?» - дейишганида, (терилари): «Бизларни, барча нарсани сўзлатган зот - Аллоҳ сўзлатди. Сизларни илк бор У яратган ва сизлар яна Унинг Ўзигагина қайтарилмоқсиздалар», - дейдилар.\n\n22. Сизлар (дунёда гуноҳ ишларда) қулоқларингиз, кўзларингиз ва териларингиз сизларга гувоҳ бўлишидан яширинмас эдингизлар. Лекин сизлар қилаётган амалларингиздан кўпини Аллоҳ билмайди, деб ўйладингизлар.\n\n23. Раббингиз ҳақида ўйлаган мана шу гумонларингиз сизларни ҳалок қилди. Бас, сизлар зиён кўрувчиларга айланиб қолдингизлар.\n\n24. Энди, агар улар (азобга) чидасалар, ана ўша дўзах жойларидир. Агар ортга қайтишни талаб қилсалар, энди улар қайтарилувчилардан эмаслар.\n\n25. Биз улар учун (йўлдан оздирадиган) «дўстлар» тайёрлаб қўйдик, бас, ўшалар уларга олдиларидаги ва орқаларидаги (гуноҳларини) чиройли кўрсатдилар ва уларга ҳам, ўзларидан аввал ўтиб ҳалок бўлган инсу жиндан иборат умматлар қаторида, Сўз (азоб) муқаррар бўлди. Ҳақиқатан, улар зиён кўрган бўлдилар.\n\n26. Кофир бўлган кимсалар (бир-бирларига): «Муҳаммад тиловат қилаётган вақтда) сизлар бу Қуръонга қулоқ солманглар ва (уни чалғитиш учун) жаврайверинглар, (шунда) зора ғолиб бўлсангизлар!» - дедилар.\n\n27. Бас, албатта, (ўша) кофир бўлган кимсаларга қаттиқ азобни тоттирурмиз ва уларни ўз қилмишлари учун энг ёмон жазо билан жазолаймиз.\n\n28. Бу (азоб) Аллоҳ душманларининг жазоси бўлмиш дўзахдир. Улар учун оятларимизни инкор қилувчи бўлганлари сабабли ўша жойда мангу қолиш бордир.\n\n29. Кофир бўлган кимсалар дейдилар: «Парвардигоро, бизларни (Тўғри йўлингдан) оздирган инсу жиндан бўлмиш кимсаларни бизларга кўрсатгин, уларни оёқости қилайлик, токи улар (дўзахнинг қаъридаги) энг тубан (хор) кимсалардан бўлсинлар».\n\n30. Албатта: «Раббимиз - Аллоҳ», - деб сўнгра (тоат-ибодатда) тўғри (устивор) бўлган зотлар ҳузурига (ўлим пайтида) фаришталар тушиб (дерлар): «Қўрқманглар ва ғамгин бўлманглар. Сизларга ваъда қилинган жаннат хушхабари билан шодланинглар!\n\n31. Дунё ҳаётида ҳам, охиратда ҳам биз сизларнинг дўстларингиздирмиз. Сизлар учун (жаннатда) кўнгилларингиз тилаган нарсалар ва сизлар учун у жойда истаган нарсаларингиз бордир.\n\n32. (Бу) мағфиратли ва меҳрибон зот (томони)дан бўлмиш зиёфатдир».\n\n33. Аллоҳ (йўли)га даъват этган ва ўзи ҳам солиҳ амал қилиб, «Мен мусулмонлардандирман», - деган кишидан ким чиройлироқ сўзловчидир?!\n\n34. Яхшилик билан ёмонлик баробар бўлмас. Сиз (ёмонликни) гўзалроқ (муомала) билан даф қилинг! (Шунда) бирдан сиз билан ўрталарингизда адоват бўлган кимса қайноқ (қалин) дўстдек бўлиб қолур.\n\n35. Унга фақат сабрли зотларгина эришурлар, унга фақат улуғ насиба эгасигина эришур.\n\n36. Агар Сизни шайтон томонидан васваса тутмоқчи бўлса, у ҳолда Аллоҳдан паноҳ сўранг. Зеро, У эшитувчи ва билувчи зотдир.\n\n37. Кеча ва кундуз, қуёш ва ой Унинг аломатларидандир. Агар сизлар (Аллоҳга) ибодат қилувчи бўлсангизлар, қуёшга ҳам, ойга ҳам сажда қилмангизлар, (балки) уларни яратган зот - Аллоҳга сажда қилингизлар!\n\n38. Бас, агар (сажда қилишдан) кибрлансалар, бас, (билингки,) Раббингиз ҳузуридаги зотлар (фаришталар) кеча-ю кундуз (ҳеч) малолланмасдан Унга тасбеҳ айтурлар (сажда қилурлар).\n\nИзоҳ: 37-38-оят Сажда оятлари.\n\n39. Унинг аломатларидан (бири) ерни қўриқ ҳолда кўришингиздир. Бас, қачонки, Биз унинг устига сув (ёмғир) ёғдирсак, у ҳаракатга келар ва унар. Албатта, ўша ерни тирилтирган зот ўликларни ҳам тирилтира олувчидир. Зеро, У барча ишга қодирдир.\n\n40. Албатта, Бизнинг оятларимизга қинғирлик қиладиган кимсалар Бизга махфий бўлиб қолмаслар. Ахир, дўзахга ташланадиган кимса яхшироқми ёки Қиёмат Кунида (Аллоҳнинг азобидан) хотиржам ҳолда келадиган кишими?! Нимани хоҳласангизлар, ўшани қилаверингизлар! Албатта, У қилаётган ишларингизни кўриб турувчидир.\n\n41. Ўзларига Зикр (Қуръон) келган вақтда унга кофир бўлган кимсалар (азобга йўлиқурлар). Шубҳасиз, у азиз Китобдир.\n\n42. Унга олдидан ҳам, ортидан ҳам (ҳеч қандай) ботил (ноҳақлик) келмас. (У) ҳикмат ва ҳамд эгаси (томони)дан нозил қилингандир.\n\n43. (Эй, Муҳаммад,) Сизга ҳам, фақат Сиздан аввалги пайғамбарларга (кофирлар томонидан) айтилган сўзларгина айтилур. Шубҳасиз, Парвардигорингиз мағфиратли ва аламли азоб соҳибидир.\n\n44. Агар, Биз (Қуръонни) ажамий (араб тилида бўлмаган) Қуръон қилганимизда, албатта, улар: «Унинг оятлари (ўз тилимизда) баён қилинмабди-да. (Муҳаммаднинг ўзи) араб-ку, (нега унга) ажамий (Қуръон тушибди?)» - деган бўлур эдилар». Айтинг: «(Ушбу Қуръон) имон келтирган зотлар учун ҳидоят ва (дилдаги маънавий иллат учун) шифодир». Имон келтирмайдиган кимсаларнинг эса, қулоқларида оғирлик (карлик) бордир ва у (Қуръон) уларга кўрлик (омили) бўлур. Улар (гўё) узоқ бир жойдан чақирилаётган кишилар (каби)дирлар.\n\n45. (Эй, Муҳаммад,) Дарҳақиқат, Биз Мусога Китоб (Таврот) ато этганимизда, у (Таврот) ҳақида ҳам ихтилоф қилингандир. Агар Раббингиз томонидан (жазо қиёмат Куни бўлиши ҳақида) Сўз кечмаганида, уларнинг ўртасида ажрим қилинган бўлур эди. Ҳақиқатан ҳам, улар у (Қуръон) ҳақида шак- шубҳададирлар.\n\n46. Кимки яхши амал қилса, ўзи учундир. Ким ёмонлик қилса ҳам ўз зиёнигадир. Раббингиз бандаларга зулм қилувчи эмасдир.\n\n47. Қиёмат илми (ҳақида) Унинг Ўзигагина мурожаат қилинур. Барча меваларнинг ўз шоналаридан чиқиши ҳам, бир аёлнинг ҳомила олиб, кўз ёриши ҳам, албатта, Унинг илми билан бўлур. У зот (мушрикларга): «Менинг «шерикларим» қани»?! - деб нидо қиладиган Кунда, улар: «Бизлар Сенга билдирурмизки, орамизда («шерикларинг» борлигига) бирорта ҳам гувоҳ йўқдир», - дейдилар.\n\n48. Ўзлари илгари (дунё ҳаётида) сиғиниб ўтган нарсалари улардан ғойиб бўлур. Улар ўзлари учун қочадиган бирор жой йўқ эканлигига ишонадилар.\n\n49. Инсон (ўзи учун) яхшилик тилашдан малолланмас. Агар унга ёмонлик етиб қолса, у умидсизликка, тушкунликка тушувчидир.\n\n50. Қасамки, агар унга бирор кулфат етганидан сўнг Биз Ўз томонимиздан бирор марҳаматни тоттирсак, албатта, у: «Бу ёлғиз ўзимдан. Мен қиёмат қойим бўлишига ишонмайман. Қасамки, агар (қиёмат бўлиб), мен Парвардигоримга қайтарилсам, ҳеч шак-шубҳасиз, Унинг даргоҳида ҳам мен учун гўзал (оқибат) (жаннат) бўлур», - дер. Бас, албатта, Биз кофир бўлган кимсаларга ўзлари қилган амалларининг хабарини берурмиз ва албатта, уларга далал азобдан тоттирурмиз.\n\n51. Қачонки, Биз инсонга инъом этсак, у (Биздан) юз ўгирар ва ўз томонига кетар. Қачонки, унга ёмонлик етиб қолганда эса, у узундан-узоқ дуо илтижолидир.\n\n52. (Эй, Муҳаммад, мушрикларга) айтинг: «Хабар беринг-чи, агар (Қуръон) ҳақиқатан ҳам Аллоҳ ҳузуридан (келган) бўлса-ю, сўнгра сизлар у (Қуръон)га кофир бўлсангизлар, (у ҳолда) ким (сизлардек) чуқур ихтилофда бўлган кимсалардан адашганроқ бўлур?!»\n\n53. Токи уларга у (Қуръон)нинг ҳақ эканлиги аниқ маълум бўлгунича, албатта, Биз уларга атрофдаги ва ўз вужудларидаги аломатларимизни кўрсатажакмиз. Ахир, (уларга) Парвардигорингизнинг барча нарсага гувоҳ экани кифоя эмасми?!\n\n54. Огоҳ бўлингизким, албатта, улар Парвардигорлари билан мулоқотда бўлишдан шубҳададирлар! Огоҳ бўлингизким, албатта, У барча нарсани иҳота этувчидир!"
  },
  {
    "name": "Шўро сураси",
    "text": "ШЎРО СУРАСИ\n\nШўро - маслаҳат, кенгаш демакдир. Сурада мусулмонлар дунёвий ва ухравий ишларни ўзаро маслаҳат ва кенгаш асосида амалга оширишлари мақтовга сазовор эканлиги айтилади. Шунингдек, унда қиёмат, жаннат, дўзах, тавҳид, имон, куфр, ширк, зулм каби сифатларнинг Ислом ақидасида қандай талқин этилиши лозим экани ҳақида оятлар нозил қилинган.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. Айн, Син, Қоф.\n\n3. (Эй, Муҳаммад,) қудратли ва ҳикматли Аллоҳ Сизга ва Сиздан олдинги (пайғамбар)ларга шу тарзда ваҳий қилур.\n\n4. Осмонлар ва Ердаги (бор) нарсалар Уникидир. У олий ва буюкдир.\n\n5. (Мушриклар ширкидан) устиларидаги осмонлар ёрилиб кетишга яқин қолур. Фаришталар эса, Парвардигорлари ҳамди билан тасбеҳ айтурлар ва ердаги (мўмин-мусулмон)лар учун (Аллоҳдан) мағфират сўрарлар. Огоҳ бўлингизким, албатта, Аллоҳнинг Ўзигина мағфират қилувчи ва раҳмлидир!\n\n6. (Аллоҳни) қўйиб (бошқа) «дўстлар»ни ушлаган (сиғинган) кимсалар устидан Аллоҳ кузатиб турувчидир. (Эй, Муҳаммад,) Сиз уларга вакил (қўриқчи) эмасдурсиз.\n\n7. (Барча) қишлоқ (шаҳар)лар онаси (Макка аҳлини) ва унинг атрофидаги кишиларни огоҳлантиришингиз учун ва шубҳаси йўқ «тўпланиш Куни»дан огоҳлантиришингиз учун Биз Сизга мана шундай арабий Қуръонни ваҳий қилдик. (У кунда) бир гуруҳ жаннатда бўлса, бир гуруҳ дўзахдадир.\n\n8. Агар Аллоҳ хоҳлаганида, албатта, уларни (инсонларни) бир миллат (бир динда - Исломда) қилган бўлур эди. Лекин, У Ўзи хоҳлаган кишиларни Ўз раҳматига (жаннатига) дохил қилур. Золим (кофир)лар учун эса, бирор дўст ва ёрдамчи йўқдир.\n\n9. Ёки улар (Аллоҳни) қўйиб (бошқа)ларни дўст тутиб олдиларми (ўшаларга сиғинмоқдаларми)?! (Йўқ,) Аллоҳнинг Ўзигина (чин) дўстдир. У ўликларни тирилтирур ва У барча нарсага қодирдир.\n\n10. (Эй, Муҳаммад,) айтинг: «Сизлар ихтилоф қилган ҳар бир нарсанинг ҳукми Аллоҳга ҳаволадир. Мана шу Аллоҳ Раббимдир. Унга таваккул қилдим ва Унга илтижо қилурман».\n\n11. (У) осмонлар ва Ернинг илк яратувчисидир. У сизлар учун ўзларингиздан бўлмиш жуфтларни яратди ва чорва ҳайвонларидан ҳам жуфт-жуфт (яратди). У сизларни ўшанда (жуфтликда) кўпайтирур. Унинг мислидек бирор нарса йўқдир. У эшитувчи ва кўрувчидир.\n\n12. Осмонлар ва Ер (хазиналарининг) очқичлари Уникидир. У Ўзи хоҳлаган кишиларнинг ризқини кенг қилур ва танг қилур. Дарҳақиқат, У барча нарсани билувчидир.\n\n13. (Эй, имон келтирганлар, Аллоҳ) сизлар учун дин бўйича Нуҳга буюрган нарсани ва Биз сизга (Муҳаммадга) ваҳий қилган нарсани, (шунингдек,) Биз Иброҳим, Мусо ва Исога буюрган нарсани - шариат қилди: «Динни барпо қилинглар ва унда фирқа-фирқага бўлинмангизлар!» (Эй, Муҳаммад,) мушрикларга Сиз даъват қилаётган нарса (тавҳид) оғирлик қилди. Аллоҳ унга (динга) Ўзи хоҳлаган кишиларни танлар ва Унга инобат қиладиган кишиларни ҳидоят қилур.\n\n14. Улар (ўтган қавмлар) ўзларига (бўлинмаслик ҳақида) билим (ҳужжат) келганидан сўнг ўзаро ҳасад (адоват) қилишиб, фирқа-фирқа бўлиб кетганлар. Агар Раббингиз томонидан белгиланган муддатгача (қиёматгача кечиктириш ҳақидаги) Сўз кечмаганида, албатта, уларнинг ўртаси ажрим қилинган бўлур эди. Албатта, улардан кейин Китобга (Таврот ва Инжилга) ворис қилинган кимсалар (яҳудий ва насронийлар) ҳам ундан (ўз Китобларидан) шак-шубҳададирлар.\n\n15. Бас, (эй, Муҳаммад,) мана шунинг учун даъват қилинг ва ўзингизга буюрилганидек, Тўғри йўлда бўлинг ҳамда уларнинг (мушрикларнинг) ҳавойи нафсларига эргашманг ва айтинг: «Мен Аллоҳ нозил қилган Китобга имон келтирдим ва сизларнинг ўртангизда адолатли бўлишга буюрилдим. Аллоҳ Раббимиз ва Раббингиздир. Бизларнинг амалларимиз ўзимизга, сизларнинг амалларингиз ўзларингизгадир. Бизлар билан сизларнинг ўртангизда (бирор) хусумат йўқдир. Аллоҳ (қиёматда) барчамизни жамлар ва қайтишлик фақат Унинг ҳузуригадир».\n\n16. Аллоҳ (дини) ҳақида уни қабул қилинганидан сўнг тортишадиган кишиларнинг ҳужжатлари Парвардигор наздида ботил (беҳуда)дир. Уларга (бу дунёда) ғазаб, (охиратда эса) қаттиқ азоб бордир.\n\n17. Аллоҳ Ҳаққоний Китобни ва тарози (адолат)ни нозил қилган зотдир. Қаердан билурсиз, эҳтимол, Қиёмат яқиндир.\n\n18. Унга (Қиёматга) имон келтирмайдиган кимсалар уни қистагайлар. Имон келтирган зотлар эса ундан қўрқувчидирлар. Улар унинг ҳақ эканлигини билурлар. Огоҳ бўлингизким, Қиёмат хусусида тортишадиган кимсалар чуқур залолатдадирлар!\n\n19. Аллоҳ бандаларига меҳрибондир. У Ўзи хоҳлаган кишиларга (фаровон) ризқ берур. У кучли ва қудратлидир.\n\n20. Кимки, охират экинини (савобини) истар экан, Биз унга экини (ҳосили)ни зиёда қилурмиз. Кимки, дунё экинини истар экан, Биз унга ўшандан берурмиз ва унинг учун охиратда насиба бўлмас.\n\n21. Балки улар (мушриклар) учун диндан Аллоҳ рухсат этмаган нарсаларни - уларга шариат қилиб берган шериклари (бутлари) бордир?! Агар Сўз (қиёматга тайин) бўлмаганида, албатта, уларнинг ўрталарида (шу дунёдаёқ) ҳукм қилинган бўлур эди. Золимлар учун, албатта, аламли азоб бордир.\n\n22. (Қиёмат кунида) у золимларни ўз қилмишларидан қўрқиб турган ҳолларида кўрасиз. У (жазо барибир) уларга тушувчидир! Имон келтирган ва солиҳ амалларни қилган зотлар эса жаннатларнинг боқларида бўлишиб, улар учун Парвардигорлари ҳузурида хоҳлаган нарсалари бордир. Мана шу катта фазлнинг ўзидир.\n\n23. Аллоҳнинг имон келтирган ва солиҳ амалларни қилган бандаларига берадиган хушхабари ана шудир. (Эй, Муҳаммад,) айтинг: «Мен сизлардан бу (даъватим) учун ҳақ сўрамайман, фақат қариндошчиликдаги дўстлик (яқинлик)нигина (сўрайман)». Кимки, бирор чиройли амал қилса, Биз унинг учун ўша (амали)да яна ҳуснни зиёда қилурмиз (зиёда савоб ато этурмиз). Албатта, Аллоҳ мағфират қилувчи ва яхшиликни билувчидир.\n\n24. Ёки улар: «Аллоҳ шаънига ёлғон тўқиди» дейдиларми?! (Ундоқ эмас,) чунки агар (Сиз ёлғон тўқийдиган бўлсангиз) Аллоҳ хоҳласа, дилингизни муҳрлаб қўюр. Аллоҳ Ўз сўзлари билан ботил (ноҳақ гаплар)ни йўқ қилур ва Ҳақни ҳақ қилур (рўёбга чиқарур). Албатта, У диллардаги (сирлар)ни билувчидир.\n\n25. У бандаларидан тавбани қабул қиладиган, ёмонликларни афв этадиган ва қиладиган ишларингизни биладиган зотдир.\n\n26. У имон келтирган ва солиҳ амалларни қилган зотларни (дуоларини) ижобат қилур ва уларга Ўз фазлидан зиёда қилур. Кофирлар учун эса қаттиқ азоб бордир.\n\n27. Агар Аллоҳ бандаларининг ризқларини кенг-мўл қилиб юборса, албатта, улар ер юзида тажовузкорликка ўтиб кетган бўлур эдилар. Лекин, У Ўзи хоҳлаганича ўлчов билан (ризқ) туширур. Албатта, У бандаларидан хабардор ва кўриб турувчидир.\n\n28. У (одамлар) умидсизликка тушганларидан кейин ёмғир ёғдирадиган ва Ўз раҳмат (баракот)ини кенг ёядиган зотдир. У дўст ва ҳамд эгасидир.\n\n29. Осмонлар ва Ернинг яратилиши ҳамда (Аллоҳ) тарқатиб юборган улардаги жониворлар Унинг аломатларидандир. У Ўзи хоҳлаган вақтида уларни йиғиб олишга қодирдир.\n\n30. (Эй, инсонлар,) сизларга не мусибат етса, бас, ўз қўлларингиз қилган нарса (гуноҳ) сабаблидир. Яна У кўп (гуноҳлар)ни афв этиб турур.\n\n31. Сизлар ерда (ҳеч кимни) ожиз қолдирувчи эмассизлар. Сизлар учун Аллоҳдан ўзга бирор дўст ҳам, ёрдамчи ҳам йўқдир.\n\n32. Денгиздаги тоғлардек сузиб юрувчи (кема)лар ҳам Унинг аломатларидандир.\n\n33. Агар (Аллоҳ) хоҳласа, шамолга таскин берур, бас, улар у (денгиз)нинг устида туриб қолурлар. Албатта, бунда ҳар бир (балога) сабр қилувчи, (Аллоҳнинг неъматларига) шукр қилувчи учун ибратлар бордир.\n\n34. Ёки (кемадаги одамларни) қилган гуноҳлари сабабли у (кема)ларни ҳалок (ғарқ) қилур ва кўпларни (ҳалокатдан қутқариб) афв этур,\n\n35. (токи) оятларимиз хусусида тортишадиган кимсалар ўзлари учун (Аллоҳнинг азобидан) қочиб қутуладиган жой йўқ эканини билиб олсинлар!\n\n36. Бас, (эй, инсонлар,) сизларга ато этилган нарса(лар) дунё ҳаёти матосидир ва имон келтирган ҳамда ёлғиз Парвардигорларига суянадиган зотлар учун Аллоҳ ҳузуридаги нарсалар (дунё матоларидан) яхшироқ ва боқийроқдир.\n\n37. Улар катта гуноҳлардан ва бузуқликлардан четланадиган, ғазабланган вақтларида эса кечириб юборадиган зотлардир.\n\n38. Улар Парвардигорларига ижобат этган ва намозни мукаммал адо этган зотлардир. Уларнинг ишлари ўзаро маслаҳат (билан) бўлур ва Биз уларни ризқлантирган нарсалардан эҳсон қилурлар.\n\n39. Улар ўзларига тажовуз қилинганда (унга қарши курашиб,) ғолиб бўладиган зотлардир.\n\n40. (Ҳар қандай) ёмонликнинг жазоси худди ўзига ўхшаш ёмонликдир. Бас, кимки афв этиб (ўртани) тузатса, бас, унинг мукофоти Аллоҳнинг зиммасидадир. Албатта, У золимларни севмас.\n\n41. Албатта, кимки мазлум бўлганидан сўнг (зулм қилган кимсадан) ғолиб бўлса (интиқом олса), бас, улар(ни айблаш)га йўл йўқдир.\n\n42. Фақат одамларга зулм қиладиган ва ерда ноҳақлик билан ҳадларидан ошадиган кимсалар(ни айблаб жазолаш)гагина йўл бордир. Ана ўшалар учун аламли азоб бордир.\n\n43. Албатта, кимки (азиятларга) сабр қилса ва (Аллоҳ учун) кечириб юборса, албатта, бу пухта ишлардандир.\n\n44. Кимни Аллоҳ йўлдан оздирса, бас, унга ўшандан кейин бирор (йўл кўрсатувчи) дўст йўқдир. (Ундай) золимларнинг (қиёмат Куни) азобни кўрган вақтларида: «(Яна дунёга) қайтишга бирор йўл бормикан?» - деяётганлирини кўрарсиз.\n\n45. Уларнинг хорликдан эгилган ва (дўзахга) кўз қирлари билан боққан ҳолларида унга кўндаланг қилинаётганларини кўрарсиз. Имон келтирган зотлар: «Албатта, (чин) зиён кўрувчилар қиёмат кунида ўзларига, аҳли (оила)ларига зиён қилган кимсалардир», - дейдилар. Огоҳ бўлингизким, (у) золимлар мангу азобдадирлар.\n\n46. Уларга Аллоҳдан ўзга ёрдам берадиган ҳеч қандай дўстлар бўлмас. Кимни Аллоҳ йўлдан оздирса, бас, унинг учун бирор (Тўғри) йўл йўқдир.\n\n47. (Эй, инсонлар,) Аллоҳ томонидан ҳеч қайтариб бўлмайдиган бир кун (қиёмат) келиб қолишидан илгари Раббингизга ижобат (итоат) этингиз! У кунда сизлар учун паноҳ ҳам бўлмас ва сизлар учун (қилмишларингизни) инкор қилиш (имкони) ҳам бўлмас.\n\n48. (Эй, Муҳаммад,) агар (мушриклар) энди ҳам (имон келтиришдан) юз ўгирсалар, бас, Биз Сизни уларнинг устига қўриқчи қилиб юборганимиз йўқ! Сизнинг зиммангизда фақат (ваҳийни) етказиш бор, холос. Дарҳақиқат, Биз инсонга Ўз томонимиздан раҳмат (неъмат)ни тоттирган вақтимизда у билан шодланур, (аммо) агар уларга ўз қўллари қилган (гуноҳ)лари сабабли бирор ёмонлик етса, бас, албатта, инсон (зоти) ношукрдир.\n\n49. Осмонлар ва Ернинг ҳукмронлиги Аллоҳга (хос)дир. У Ўзи хоҳлаган нарсани яратур. У Ўзи хоҳлаган кишига қизларни ҳадя этур ва Ўзи хоҳлаган кишига ўғилларни ҳадя этур.\n\n50. Ёки уларга ўғиллар ва қизларни қўшиб берур ва Ўзи хоҳлаган кишини туғмас (бепушт) қилиб қўюр. Албатта, У (барча нарсани) билувчи ва (ўзи хоҳлаган нарсани яратишга) қодирдир.\n\n51. Инсонга Аллоҳ (бевосита) сўз қотиши мумкин эмас. Фақат ваҳий орқали ё парда ортидан ёки элчи (фаришта) юбориб, (Аллоҳнинг) изни билан у хоҳлаган нарсани ваҳий қилиши мумкин. Албатта, У (шаъни) олий ва ҳикматли зотдир.\n\n52. (Эй, Муҳаммад,) шундай қилиб, амримиз билан Сизга Руҳни (Қуръонни) ваҳий қилдик. Сиз (бундан) олдин на Китобни (Қуръонни) ва на имонни (моҳиятини) билувчи эдингиз. Лекин Биз уни (Қуръонни) нур қилдикки, у билан бандаларимиздан Ўзимиз хоҳлаган кишиларни ҳидоят қилурмиз. Албатта, Сиз (ваҳий ёрдамида) Тўғри йўлга бошлайсиз.\n\n53. (У) осмонлардаги ва ердаги (бор) нарса Ўзиники бўлмиш Аллоҳнинг йўлидир! Огоҳ бўлингизким, (барча) ишлар Аллоҳга қайтур!"
  },
  {
    "name": "Зухруф сураси",
    "text": "ЗУХРУФ СУРАСИ\n\nЗухруф - зеб-зийнат демакдир.\n\nСурада шу ҳақда оят нозил қилингани учун шу лафз билан номланган. Сурада Аллоҳнинг беадад неъматлари, мушрикларнинг Аллоҳ шаънига тўқиган бўҳтонлари, Иброҳим ва Мусо пайғамбарларнинг қиссаларидан лавҳалар ва бошқа муҳим маълумотлар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. Аниқ Китоб (Қуръон)га қасамки,\n\n3. албатта, Биз уни сизлар англашларингиз учун арабий Қуръон қилдик!\n\n4. Дарҳақиқат, у (Қуръон) даргоҳимиздаги Асл Китобда (Лавҳул - Маҳфузда) олий (мартабали) ва ҳикматли (Китоб)дир.\n\n5. Бас, ҳаддан ошувчи қавм бўлсангиз, сизлардан (бу) эслатмани буриб (ўз ҳолларингизга ташлаб) қўяйликми?!\n\n6. Аввалгиларга ҳам қанчалаб пайғамбар юборганмиз.\n\n7. Улар ҳам ўзларига келган пайғамбарни фақат масхара қилар эдилар.\n\n8. Бас, улардан (макка кофирларидан) кучлироқларни ҳам ҳалок қилганмиз. (Қуръонда) аввалгиларнинг масал (қисса)лари ўтди.\n\n9. (Эй, Муҳаммад,) қасамки, агар улардан: «Осмонлар ва Ерни ким яратган?» деб сўрасангиз, албатта: «Уларни қудратли ва билимли (Аллоҳ) яратган», - дерлар.\n\n10. Ўша зот сизлар учун ерни бешик (қароргоҳ) қилиб қўйди ва (сафарларда) йўл топишларингиз учун унда (ерда) йўлларни (пайдо) қилди.\n\n11. Ўша зот осмондан (аниқ) ўлчов билан сув (ёмғир) ёғдирди. Бас, Биз у (сув) билан «ўлик» қишлоқларни «тирилтирдик» (гиёҳларни чиқардик). Сизлар ҳам (Қиёматда қабрларингиздан) мана шундай чиқарилурсизлар.\n\n12. Ўша зот барча жуфтларни (мавжудотни) яратди ва сизлар учун кемалар ва чорва ҳайвонларидан уловларни (пайдо) қилди.\n\n13. Токи сизлар уларнинг устига мингайсизлар, сўнгра унга ўрнашиб олгач, Парвардигорингиз неъматини эслаб айтурсизлар: «Бизларга бу (улов)ни бўйсундириб қўйган зотга тасбеҳ айтамиз. Бизлар ўзимиз бунга қодир эмас эдик.\n\n14. Албатта, бизлар (барчамиз) Раббимиз (ҳузури)га қайтувчидирмиз».\n\n15. Улар (мушриклар) Унга Ўз бандаларидан (фаришталарни) аъзо қилдилар. Дарҳақиқат, инсон аниқ ношукурдир.\n\n16. Ёки (Аллоҳ) Ўзи яратадиган нарсалардан қизларни олиб, сизларга ўғилларни танлаб бердими?!\n\n17. Қачонки, уларнинг бирортасига Раҳмонга мисол қилган нарса (қиз туғилгани) ҳақида «хушхабар» берилса, ғазабга тўлиб, юзи қорайиб кетар.\n\n18. Зеб-зийнат ичида ўстириладиган, мунозарада (ўз мақсадини) очиқ баён қила олмайдиган (заифа)ни- я!\n\n19. Раҳмоннинг бандалари бўлмиш фаришталарни «қизлар» дедилар. Ё уларни (фаришталарни) яратишга гувоҳ бўлганмидилар?! Уларнинг бу «гувоҳ»ликлари, албатта, ёзилур ва улар (қиёмат кунида) сўроқ қилинурлар.\n\n20. Улар: «Агар Раҳмон хоҳлаганида, бизлар уларга (бутларга) ибодат қилмаган бўлур эдик», - дейдилар. Улар учун бунга (ҳеч қандай) билим (асос) йўқдир. Улар фақат ёлғон сўзламоқдалар.\n\n21. Ёки Биз уларга ундан (Қуръондан) олдин (бирор) китоб ато этганмиз-у, улар ўшани тутувчимилар?!\n\n22. Балки улар (шундай) дейдилар: «Бизлар ота-боболаримизни бир дин узра топганмиз ва албатта, бизлар уларнинг изларидан бориб ҳидоят топувчилардирмиз».\n\n23. (Эй, Муҳаммад,) шунингдек, Сиздан илгари қайси бир шаҳарга огоҳлантирувчи (пайғамбар) юбормайлик, у жойнинг маишатпарастлари: «Албатта, бизлар ота-боболаримизни бир миллат (дин) узра топганмиз ва албатта, бизлар уларнинг изларидан эргашувчидирмиз», - деганлар.\n\n24. (Пайғамбар уларга) «Агар мен сизларга сиз ота-боболарингизни у узра топган нарса (дин)дан Тўғрироқ (дин)ни келтирган бўлсамчи?» - деганида, улар: «Албатта, бизлар сизлар элчи қилиб юборилган (дин)га кофирдирмиз», - дедилар.\n\n25. Бас, улардан интиқом олдик. Энди, у (пайғамбарларни) ёлғончи қилувчиларнинг оқибатлари қандай бўлганини кўринг!\n\n26. Эсланг, Иброҳим отасига ва қавмига деган эди: «Мен сизлар ибодат қилаётган маъбудалардан безордирман.\n\n27. Илло, мени яратган зотгагина (ибодат қилурман). Бас, У мени (Ҳақ динга) ҳидоят қилажак».\n\n28. У (Иброҳим) ўша (насиҳат)ни зора қайтсалар, деб ўз ортида қолувчи сўз қилди.\n\n29. Мен эса (у қолдирган сўзга итоат этмаган) ана у (Макка аҳолиси)ни ҳам, уларнинг ота-боболарини ҳам - то уларга Ҳақ (Қуръон) ва аниқ пайғамбар (Муҳаммад) келгунича, (фаровон ҳаётдан) фойдалантирдим.\n\n30. (Аммо) уларга Ҳақ (Қуръон) келгач, улар: «Бу сеҳрдир, бизлар унга кофирдирмиз», - дедилар.\n\n31. Яна улар: «Бу Қуръон икки шаҳар(нинг бири)дан бўлган улуғ одамга нозил қилинганида эди», - дедилар.\n\nИзоҳ: Икки қишлоқ Макка ва Тоиф шаҳарлари. Макка мушриклари ўзларининг бузуқ эътиқодларича, агар Қуръон ҳақиқатан Аллоҳ томонидан нозил бўлганида эди маккалик Валид ибн Муғира ёки тоифлик Урва ибн Маъуд ас- Сақафий каби бой-бадавлат, машҳур зодагонлардан бирига нозил қилинган бўлур эди, дер эдилар.\n\n32. (Эй, Муҳаммад,) Раббингизнинг раҳмати (пайғамбарлик)ни улар тақсимлайдиларми?! Уларнинг дунё ҳаётидаги тирикчиликларини ҳам уларнинг ўрталарида Биз тақсимлаганмиз ва бир-бирларини бўйин сундириш (ишлатиш)лари учун баъзиларини баъзиларидан даражаларини кўтариб қўйганмиз. Раббингизнинг раҳмати эса улар тўплайдиган нарса (бойлик)ларидан яхшироқдир.\n\n33. Агар (имон келтирмаганларнинг тўқ яшаётганларини кўриб) одамлар бир миллат (кофир) бўлиб олишлари бўлмаганида эди, албатта, Раҳмонга кофир бўладиган кимсаларга уйларининг шифтларини ҳам, унга чиқадиган нарвонларни ҳам кумушдан қилиб қўйган бўлур эдик.\n\n34. Яна уларнинг уйларининг эшикларини ҳам, ўзлари устида ястаниб ўтирадиган сўриларни ҳам (кумушдан қилиб қўйган бўлур эдик).\n\n35. Яна (барча) зеб-зийнатни ҳам. (Зеро, буларнинг) барчаси фақат дунё ҳаёти матоларидир. Охират эса, Раббингиз наздида, тақводорлар учундир.\n\n36. Кимки Раҳмон зикридан (Қуръон насиҳатларидан) кўр бўлиб олса (юз ўгирса), Биз унга шайтонни яқин қилиб қўярмиз, бас, у унга ҳамроҳдир.\n\n37. Албатта, улар (шайтонлар) йўлдан тўсиб туриб, яна ўзларини ҳидоят топувчилар, деб ҳисоблайдилар.\n\n38. То қачонки, Бизнинг ҳузуримизга келгач, (ўша шайтонга қараб): «Қани энди, мен билан сенинг ўртанг Шарқу Ғарбнинг ўртасидаги узоқлик каби бўлса. Бас,(сен) нақадар ёмон ҳамроҳ», - дер.\n\n39. Зулм қилганларингиз сабабли бу Кунда азобда шерик эканингиз сизларга сира фойда бермас.\n\n40. Бас, (эй, Муҳаммад,) Сиз карларга эшиттира олурмисиз, ёки кўрлар ва аниқ залолатдаги кимсаларни ҳидоят қила олурмисиз?!\n\n41. Бас, агар Биз Сизни кетказсак (вафот эттирсак ҳам), албатта, Биз улардан (охиратда) интиқом олувчидирмиз.\n\n42. Ёки Биз уларга ваъда қилган нарсани (азобни ҳаётлик чоғингиздаёқ) Сизга кўрсатайликми?! Зеро, Биз уларга (азоб беришга) қодирмиз.\n\n43. Бас, Сиз ўзингизга ваҳий қилинган нарсани (Қуръонни) маҳкам ушланг! Албатта, Сиз Тўғри йўлдадирсиз!\n\n44. Албатта, у (Қуръон) Сиз учун ҳам, қавмингиз (умматингиз) учун ҳам шарафдир ва яқинда (Қиёматда) сўралурсизлар.\n\n45. (Эй, Муҳаммад,) Сиздан илгари юборган пайғамбарларимиздан сўраб боқинг-чи, Раҳмондан ўзга ибодат қилинадиган «илоҳ»лар қилганмиканмиз?!\n\n46. Биз Мусони мўъжизаларимиз билан Фиръавн ва унинг зодагонларига юбордик. Бас, у: «Мен (барча) оламлар Парвардигорининг пайғамбаридирман», - деди.\n\n47. Бас, қачонки, у мўъжизаларимизни уларга келтирганида, улар бирданига улардан (мўъжизалардан) кула бошладилар. .\n\n48. Биз уларга қайси бир мўъжизани кўрсатсак, албатта, у (ўзидан аввалги) шеригидан каттароқдир. Шояд (имонга) қайтсалар, деб уларни азобга тутдик.\n\n49. Улар мўъжизаларимизни кўришгач, Мусога: «Эй, сеҳргар, сенга берган ваъдасига биноан Раббингга бизлар учун дуо қил. (Агар У азобларни аритса,) албатта, бизлар ҳидоят топувчидирмиз», - дедилар.\n\n50. Бас, қачонки, Биз улардан азобни аритсак, ногоҳ улар (ўз аҳдларини) буза бошлайдилар.\n\n51. Фиръавн ўз қавмига жар солиб деди: «Эй, қавмим, Миср подшоҳлиги ва мана бу остимдан оқиб турган дарёлар меники эмасми?! Ахир, кўраяпсизларми?!\n\n52. Ёки мана бу ҳозир (мақсадини) очиқ баён қила олмайдиган кимсадан (Мусодан) мен яхшироқ эмасманми?!\n\n53. Бас, унга (Мусога) олтин билагузуклар ташланганида эди ёки у билан бирга фаришталар ҳамроҳ бўлиб келганида эди!»\n\n54. Бас, у ўз қавмини тезлатган эди, улар унга итоат этдилар. Дарҳақиқат, улар фосиқлар қавми эдилар.\n\n55. Бас, қачонки, улар ғазабимизни келтиришгач, Биз улардан интиқом олдик - барчаларини (денгизга) ғарқ қилиб юбордик.\n\n56. Бас, уларни кейингилар учун ўтмиш (ибрат) ва масал қилиб қўйдик.\n\n57. (Эй, Муҳаммад,) қачонки, Марям ўғли (Исо) мисол келтирилса, бирданига қавмингиз (бундан шодланиб) қичқира бошлайдилар.\n\n58. Улар: «Бизларнинг илоҳларимиз яхшироқми ёки уми?!»- дейдилар. Улар (бу мисолни). Сизга фақат тортишиш учунгина келтирадилар. Аслида, улар хусуматчи (урушқоқ) қавмдирлар.\n\n59. У фақатгина Биз (пайғамбарлик) инъом этган бир бандадир. Биз уни (отасиз яратиш билан) Исроил авлоди учун бир мисол (ибрат) қилдик.\n\n60. Агар хоҳлаганимизда, албатта, сизларнинг ўрнингизга ерда ўринбосарликка фаришталарни (пайдо) қилган бўлар эдик.\n\n61. Албатта, (Исо) Қиёмат ҳақидаги илм (аломат)дир. Бас, сизлар у (Қиёмат) ҳақида сира шубҳа қилмангиз! (Эй, Муҳаммад, Макка аҳлига айтинг): «Менга эргашинглар! Мана шу Тўғри йўлдир.\n\nИзоҳ: Ислом ақидасида Исо (а. с.)нинг қиёмат қойим бўлиши арафасида осмондан Ер юзига нозил бўлиши ва 40 йил Ислом шариати бўйича ҳукм айтиши Тўғрисида алоҳида бир банд бор. Бу ақиданинг далили сифатида ушбу оят ва бошқа ҳадиси шарифларни келтирганлар. Улуғ саҳобалардан Абдуллоҳ ибн Аббос ва Қатододан мазкур ривоят нақл қилингандир.\n\n62. Сизларни шайтон (Аллоҳнинг динидан) сира тўсмасин! Албатта, у сизларга аниқ душмандир.\n\n63. Қачонки, Исо ҳужжатларни келтиргач, деди: «Мана мен сизларга Ҳикмат (Инжил) билан, сизларга ўзларингиз ихтилоф қилаётган айрим нарсаларни баён қилиб бериш учун келдим. Бас, Аллоҳдан қўрқингиз ва менга итоат этингиз!\n\n64. Албатта, Аллоҳнинг Ўзи Раббим ва Раббингиздир, бас, Унга ибодат қилингиз! Мана шу Тўғри йўлдир».\n\n65. Сўнгра (насронийлар ичидан чиққан) фирқалар (Исо хусусида) ўзаро ихтилоф қилдилар. Бас, (у) золимларга аламли кун (қиёмат) азоби - ҳалокат бўлгай!\n\n66. Улар фақат ўзлари сезмаган ҳолларида Қиёмат тўсатдан келиб қолишини кутмоқдалар, холос.\n\n67. У кунда тақволилардан ўзга дўстлар бир-бирларига душмандирлар.\n\n68. (У кунда тақволиларга айтилур:) «Эй, бандаларим, бу Кунда сизларга хавф йўқдир ва сизлар асло ғам чекмайсизлар.\n\n69. (Сизлар) оятларимизга имон келтирган ва мусулмон бўлгансизлар.\n\n70. Хотинларингиз билан бирга мамнунлик ҳолларингизда жаннатга кирингиз!»\n\n71. Уларга олтин лаганлар(да таомлар) ва қадаҳлар(да шароблар) айлантирилур. У жойда кўнгиллар тилайдиган ва кўзлар лаззатланадиган (барча) нарса бордир. Сизлар у жойда мангу қолурсизлар.\n\n72. Қилиб ўтган амалларингиз билан сизларга мерос қилиб берилган жаннат мана шудир.\n\n73. Сизлар учун у жойда кўплаб мева(лар) бўлиб, сизлар улардан егайсизлар.\n\n74. Албатта, жиноятчилар (кофирлар) жаҳаннам азобида мангу қолувчидирлар.\n\n75. Улардан (азоб) енгиллатилмас ва улар унда бутунлай ноумиддирлар.\n\n76. Уларга Биз зулм қилмадик, лекин ўзлари зулм қилувчи бўлдилар.\n\n77. Улар (дўзах фариштасига): «Эй, Молик, Парвардигоринг бизларга Ўз ҳукмини қилсин (жонимизни олсин)», - деб нидо қилганларида, у (фаришта): «Сизлар (шу азобда мангу) қолувчидирсизлар», - дейди.\n\n78. Биз сизларга Ҳақ (Қуръон)ни келтирдик, лекин сизларнинг кўпларингиз Ҳақни ёмон кўрувчидирсизлар.\n\n79. Ёки улар (яъни, Макка мушриклари) бирор ишга қарор қилдиларми?! Бас, албатта, Биз ҳам қарор қилувчидирмиз.\n\n80. Балки уларнинг гумонларича, Биз уларнинг сирларини (билмасмиз) ва пичирлашувларини эшитмасмиз?! Йўқ! Бизнинг элчиларимиз (фаришталар) уларнинг олдиларида (қилган ишларини) ёзиб турурлар.\n\n81. (Эй, Муҳаммад, мушрикларга) айтинг: «Агар Раҳмоннинг фарзанди бўлганида мен (у болага) ибодат қилувчиларнинг биринчиси бўлур эдим».\n\n82. Осмонлар ва Ернинг Парвардигори ва Арш эгаси (бўлмиш Аллоҳ) улар сифатлаётган нарса (айблар)дан покдир.\n\n83. Бас, Сиз уларни тарк қилинг! Улар, то ўзларига ваъда қилинган Кунга рўбарў бўлгунларича, (гуноҳ лойига) ботиб, ўйнаб юраверсинлар!\n\n84. У (Аллоҳ) осмонда ҳам илоҳ, ерда ҳам илоҳдир. У ҳикмат ва илм эгасидир.\n\n85. Осмонлар ва Ер ҳамда уларнинг ўртасидаги нарсаларнинг ҳукмронлигига эга бўлган зот баракотлидир. Қиёмат илми ҳам ёлғиз Унинг ҳузуридадир ва Унгагина қайтарилурсизлар.\n\n86. (Аллоҳни) қўйиб сиғинаётган нарсалари (Қиёмат куни) шафоат қилишга эга бўла олмас, илло ўзлари билган ҳолларида ҳаққоний гувоҳлик берган кишиларгина (шафоат қилишга изн олурлар).\n\n87. (Эй, Муҳаммад,) қасамки, агар улардан ўзларини ким яратгани ҳақида сўрасангиз, албатта, улар:\n\n«Аллоҳ», - дерлар. Бас, қаёққа бурилиб кетмоқдалар?!\n\n88. (Аллоҳ ўз расулининг): «Эй, Раббим, дарҳақиқат, ана улар имон келтирмайдиган қавмдир», - деганини ҳам (билур).\n\n89. Бас, (Эй, Муҳаммад,) улардан юз ўгиринг ва «Саломатлик бўлсин» денг! Бас, улар яқинда (ҳақиқатни) билиб олажаклар."
  },
  {
    "name": "Духон сураси",
    "text": "ДУХОН СУРАСИ\n\nДухон-тутун. Суранинг 10-оятида тутун ҳақида сўз юритилган.\n\nСурада Макка мушрикларининг мусулмонларга, хусусан Расул (а. с.)га берган азиятлари ва Аллоҳнинг уларга келажакда азоб-уқубатлар бўлишлиги Тўғрисида огоҳлантиришлар, шунингдек, Мусо (а. с.) билан Фиръавн ўртасидаги можаролар ва бошқа маълумотлар баён этилган.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. Аниқ Китоб (Қуръон)га қасамки,\n\n3. албатта, Биз уни муборак кечада нозил қилдик. Дарҳақиқат, Биз огоҳлантирувчидирмиз.\n\nИзоҳ: Муборак кеча - бу Лайлатул-қадр кечаси. Ҳадисларда келган маълумотларга қараганда, «Қадр кечаси» Рамазон ойининг 26-дан 27-га ўтар кечаси эканлиги маълум бўлади. Ушбу суранинг 4-оятида ва Қадр сурасининг 4-оятида берилган илоҳий башоратларга қараганда, шу қадр кечасида келгуси йилнинг шу кечасига қадар юз берадиган барча ишлар ўлчаб-ҳисобланиб қўйилар экан.\n\n4. У (кеча)да барча ҳикматли иш(лар) ажрим қилинур.\n\n5. (У ишлар) Бизнинг ҳузуримиздан бўлган ишлардир. Дарҳақиқат, Биз (пайғамбар) юборувчидирмиз.\n\n6. Бу Раббингиз (томони)дан раҳматдир. Албатта, Унинг Ўзи эшитувчи ва билувчидир.\n\n7. Агар (чиндан) ишонувчи бўлсангизлар, (Раббингиз) осмонлар ва Ернинг ҳамда уларнинг ўртасидаги бор нарсаларнинг ҳам Парвардигоридир.\n\n8. Ундан ўзга илоҳ йўқдир. (У) ўлдиради ва тирилтиради. Сизларнинг Парвардигорингиз ҳам, аввалги ота- боболарингизнинг Парвардигори ҳам (Унинг Ўзидир).\n\n9. Йўқ, улар (ҳали ҳам) шак ичра (масхара қилиб) ўйнарлар.\n\n10. Бас, (эй, Муҳаммад,) Сиз осмон аниқ тутунни келтирадиган Кунни кутинг!\n\n11. У (тутун барча) одамларни ўраб олур. Бу аламли азобдир.\n\nИзоҳ: Оятдаги тутундан мурод, Имом ал-Бухорий ривоятларига қараганда, Макка мушрикларининг ёвуз қилмишлари эвазига қаҳатчилик ва қурғоқчилик бўлиб, ердан кўтарилувчи чанг-тўзон бамисоли тутун бўлиб кўриниши ҳақида огоҳлантириш, демакдир. Ҳақиқатан, хабар берилган нарса рўй бергани Тўғрисида ҳадис ва сийрат китобларида ёзилган.\n\n12. «Эй, Раббимиз, бизлардан (бу) азобни аритгин. Албатта, бизлар имон келтирувчидирмиз» (- дейдилар).\n\n13. Уларда қаёқдан ҳам эслатма бўлсин, ҳолбуки, уларга аниқ пайғамбар келган эди.\n\n14. Сўнгра ундан юз ўгирдилар ва: «(Унга Қуръон бировлар томонидан) ўргатиб қўйилган, (у) мажнун», - дедилар.\n\n15. Биз бу азобни (сизлардан) бироз аритувчидирмиз, сизлар ҳам (ўз куфру исёнларингизга) қайтувчидирсизлар.\n\n16. Даҳшатли тутиш билан тутадиган кунимизда (Бадр жангида ёки Қиёматда) Биз интиқом олувчидирмиз.\n\n17. Биз улардан илгари Фиръавн қавмини ҳам имтиҳон қилганмиз ва уларга бир улуғ пайғамбар (Мусо) келган эди.\n\n18. (У уларга деган эди): «Сизлар менга Аллоҳнинг бандаларини (Исроил қавмини) топширинглар! Албатта, мен сизлар учун ишончли пайғамбардирман.\n\n19. Аллоҳга кибр қилманглар! Мен сизларга (пайғамбар эканимга) аниқ ҳужжат (мўъжиза) келтирурман.\n\n20. Мен Раббим ва Раббингиздан мени тошбўрон қилишларингиздан паноҳ сўрадим.\n\n21. Агар менга имон келтирмасангизлар, у ҳолда мендан четланингизлар!»\n\n22. Бас, у Парвардигорига: «Улар жиноятчи қавмдир», - деб дуо қилди.\n\n23. Бас, (Мусога ваҳий бўлдики:) «Бандаларим (Исроил авлоди) билан бирга тунда йўлга чиққин! Албатта, сизларнинг изингизга тушилур.\n\n24. Денгизни сокин қўявергин. Улар ғарқ қилинувчи қўшиндир».\n\n25-26. Улар қанчадан-қанча боғларни, чашмаларни, экинзорларни ва сўлим жойларни қолдириб (ғарқ бўлиб) кетдилар.\n\n27. Яна (қанчадан-қанча) ўзлари баҳраманд бўлган неъматларни (қолдириб кетдилар).\n\n28. Мана шундай. Биз у (неъматлар)ни бошқа қавмга мерос қилиб бердик.\n\n29. Бас, уларга осмон ҳам, Ер ҳам (аза тутиб) «йиғлагани» йўқ ва уларга (тавба қилиш учун) муҳлат ҳам берилмади.\n\n30. Дарҳақиқат, Биз Исроил авлодига хор қилувчи азобдан нажот бердик,\n\n31. Фиръавндан. У, ҳақиқатан, мутакаббир ва ҳаддан ошувчилардан эди.\n\n32. Дарҳақиқат, Биз уларни (Исроил авлодини) билган ҳолимизда оламлар (одамлар)дан танлаган эдик.\n\n33. Яна уларга мўъжизалардан зимнида аниқ синов борларини ато этдик.\n\n34. Албатта, ана улар айтадилар:\n\n35. «Ўлим фақат биринчи ўлимимиздир ва бизлар қайта тирилувчи эмасмиз.\n\n36. Бас, агар («охират бор» деган сўзларингизда) ростгўй бўлсангизлар, ота-боболаримизни (қайта тирилтириб) келтиринглар-чи?»- дерлар.\n\n37. Улар (куч-қувватда) яхшироқми ёки Туббаъ қавми ва улардан аввалги кимсаларми?! Биз уларни ҳалок қилдик. Чунки, улар жиноятчи (осий) эдилар.\n\nИзоҳ: Туббаъ қавми деганда қадимда яшаб ўтган Туббаъ исмли бир солиҳ подшонинг фуқаролари тушунилади. Улар жуда бақувват ва баҳайбат бўлишларига қарамай ўз подшоҳларига итоат этмаганларидан кейин Аллоҳ таоло у қавмни ҳалок қилиб юборган. Макка аҳлининг итоатсизлиги туфайли шу каби ҳалокатга дучор бўлишлари мумкинлиги ҳақида огоҳлантирилмоқда.\n\n38. Биз осмонлар ва Ерни ҳамда уларнинг орасидаги нарсаларни ўйнаб (беҳуда) яратганимиз йўқ.\n\n39. Биз уларни фақат Ҳақ (жиддият) билан яратганмиз. Лекин, уларнинг аксарияти билмайдилар.\n\n40. Ажрим куни (қиёмат куни) барчаларининг (ҳисоб-китоб) вақтидир.\n\n41. У Кунда дўст дўстга бирор нарсада асқотмас ва уларга ёрдам ҳам берилмас.\n\n42. Илло, Аллоҳ раҳмат қилган кишиларгагина (ёрдам берилур). Албатта, Унинг Ўзи қудратли ва раҳмлидир.\n\n43. Албатта, (дўзахда ўсадиган) Заққум дарахти\n\n44. гуноҳкорнинг таомидир.\n\n45. (У) қоринларда ёғдек қайнар\n\n46. қайноқ сувнинг қайнашидек.\n\n47. (Дўзах фаришталари:) «Уни (гуноҳкорни) ушлаб дўзахнинг ўртасига судраб олиб боринглар\n\n48. сўнгра бошидан қайноқ сув азобидан қуйинглар!», - дерлар.\n\n49. (Унга масхара сифатида: «Мана бу азобни) тотиб кўргин! Дарҳақиқат, сен «азиз ва мукаррам»дирсан.\n\n50. Дарвоқе, бу (азоб) сизлар шубҳа қилиб юрган нарсангиздир!» (дейилур.)\n\n51. Албатта, тақволи зотлар (У Кунда) осойишта жойда -\n\n52. боғлар ва чашмалар устида бўлурлар.\n\n53. Улар бир-бирларига рўбарў бўлган ҳолларида, қалин ва юпқа шойидан либослар киюрлар.\n\n54. Мана шундай! Яна, Биз уларни тиниқ ва кенг кўзли ҳурларга уйлантирурмиз.\n\n55. Улар у жойда хотиржам бўлган ҳолларида ҳар турли мевани чорлагайлар.\n\n56. Улар (жаннатда) биринчи (дунёдаги) ўлимдан бошқа ўлимни тотмаслар. (Аллоҳ) уларни дўзах азобидан сақлагандир.\n\n57. (Бу) Парвардигорингиз (томони)дан бўлмиш фазлдир. Мана шу улкан ютуқдир.\n\n58. Бас, (эй, Муҳаммад,) дарҳақиқат, эслатма олишлари учун Биз (бу Қуръонни) Сизнинг тилингиз билан осон (енгил) қилиб бердик.\n\n59. Бас, энди Сиз (кофирлар ҳоли не кечишига) кўз тутинг! Улар ҳам, албатта, (сизнинг ҳалокатингизга) кўз тутувчидирлар."
  },
  {
    "name": "Жосия сураси",
    "text": "ЖОСИЯ СУРАСИ\n\nЖосия - тиз чўкиб ўтирувчи деган маънони билдиради.\n\nСуранинг 28-оятида қиёмат куни ҳар бир уммат ўз тақдири нима бўлишини кутиб, тиз чўккан ҳолда ўтиришлари тасвирланган. Шу сабабли сурага мазкур сўз ном қилиб олинган. Сурада Исроил авлодининг Аллоҳга нисбатан ношукурчиликлари, умуман итоатсизлик ва дунёпарастликнинг мудҳиш оқибатлари ҳақида танбеҳлар берилган.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. (Бу Қуръон) қудратли ва ҳикматли Аллоҳ (томони)дан нозил қилинган китобдир.\n\n3. Ҳақиқатан, осмонлар ва Ерда мўъминлар учун (Аллоҳга далолат қиладиган) аломатлар бордир.\n\n4. Яна сизларнинг яратилишингизда ва (Аллоҳ ер юзига) тарқатиб юборган жониворлардан иборат нарсаларда ҳам қатъий ишонадиган қавм учун аломатлар бордир.\n\n5. Яна кеча ва кундузнинг алмашиб туришида ва Аллоҳ осмондан ёғдириб, у билан «ўлган» ерни «тирилтирган» ризқ (ёмғир)да ҳамда шамолларнинг йўналтирилишида ақл юргизадиган қавм учун аломатлар бордир.\n\n6. (Эй, Муҳаммад,) булар Аллоҳнинг оятлари бўлиб, уларни Сизга ҳаққонийлик билан тиловат қилиб бермоқдамиз. Бас, улар (Макка кофирлари) Аллоҳ ва Унинг оятларини қўйиб, қайси сўзга имон келтирмоқдалар?!\n\n7. Ҳар қандай бўҳтончи ва гуноҳкор ҳолига войким,\n\n8. у ўзига тиловат қилинаётган Аллоҳ оятларини эшитар, сўнгра гўё уларни эшитмагандек, кибрланган ҳолда (ўз куфрида) давом этар. Бас, (эй, Муҳаммад,) унга аламли азоб «хушхабари»ни беринг!\n\n9. Қачонки, оятларимиздан бирор нарсани билиб олса, уни масхара қилур. Ана ўшаларга хор қилувчи азоб бордир!\n\n10. Уларнинг ортида жаҳаннам бор! Топгани (бойлик ва фарзандлари) ҳам, Аллоҳни қўйиб тутган «дўстлари» ҳам уларга бирор нарсада асқотмас. Уларга улкан азоб бордир.\n\n11. Ушбу (Қуръон) ҳидоятдир. Парвардигорларининг оятларига кофир бўлган кимсалар учун эса аламли уқубат азоби бордир.\n\n12. Аллоҳ кемалар Ўз амри билан сузиши ҳамда (у кемаларда) Унинг фазли (ризқи)дан исташларингиз учун ва шукр қилишларингиз учун сизларга денгизни бўйин сундириб қўйган зотдир.\n\n13. У Ўз томонидан сизларга осмонлардаги ва ердаги барча нарсаларни бўйин сундирди. Албатта, бунда тафаккур қиладиган қавм учун аломатлар бордир.\n\n14. (Эй, Муҳаммад,) имон келтирган зотларга айтинг, улар Аллоҳ кунлари (қиёмат)дан умид қилмайдиган кимсаларни кечириб юбораверсинлар. Токи (сабрли) қавмни қилган ишлари (кечиришлари) сабабли мукофотлагай!\n\n15. Кимки яхшилик қилса, бас, ўзи учундир. Кимки ёмонлик қилса, бас, ўз зараригадир. Сўнгра\n\nРаббингизга қайтарилурсизлар.\n\n16. Дарҳақиқат, Биз Исроил авлодига Китоб (Таврот), ҳикмат ва пайғамбарлик ато этдик ва уларни покиза нарсалардан ризқлантирдик ҳамда уларни (ўз замонларидаги) оламлардан афзал қилдик.\n\n17. Яна уларга иш(дин) ҳужжатларини ато этдик. Бас, улар илм (ҳужжат) келганидан сўнгина ўзаро ҳасад- адоват ила ихтилоф қилдилар. Албатта, Раббингиз Қиёмат куни ўрталарида ихтилоф қилган нарсалари ҳақида ҳукм қилур.\n\n18. Сўнгра (эй, Муҳаммад,) Биз Сизни (диний) ишдан иборат шариат узра (барқарор) қилдик. Бас, Сиз ўшанга эргашинг ва билмайдиган кимсаларнинг ҳавойи (фикр)ларига эргашманг!\n\n19. Чунки, улар Сиздан Аллоҳ (томони)дан бўлмиш (бирор) нарсани (азобни) қайтара олмаслар. Албатта, золимлар бир-бирларига дўстдирлар. Аллоҳ эса тақводорларнинг дўстидир.\n\n20. Ушбу (оятлар) одамлар учун дил кўзгуларидир ва аниқ ишонадиган қавм учун ҳидоят ва раҳматдир.\n\n21. Балки ёмонлик (гуноҳ)ларни касб этганлар ўзларини имон келтирган ва солиҳ амалларни қилган зотлар каби қилишимизни ва ҳаётлари ҳам, мамотлари ҳам баробар бўлишини ўйлагандирлар?! Нақадар ёмон (ноҳақ) ҳукм қилурлар?!\n\n22. Аллоҳ осмонлар ва Ерни ҳақ (ҳикмат) билан яратди ва барча жон зулм қилинмаган ҳолларида ўзлари қилган амалларига яраша жазоланурлар.\n\n23. (Эй, Муҳаммад,) ҳавойи нафсини ўзига «илоҳ» қилиб олган ва Аллоҳ уни билган ҳолида адаштириб, қулоқ ва кўнглини муҳрлаб, кўзига парда тортиб қўйган кимсани кўрдингизми? Бас, уни Аллоҳ (адаштиргани)дан сўнг ким ҳидоят қила олур?! Ахир, эслатма олмайсизларми?!\n\n24. Улар (қиёматни инкор этувчилар: «Ҳаёт) фақат шу дунёдаги ҳаётимиздир. (Биримиз) ўлиб, (биримиз) яшаб юраверамиз. Бизларни (Аллоҳ эмас, балки) фақат замон (ўтиши)гина ўлдиради», - дедилар. Ҳолбуки, уларда бу Тўғрида бирор билим (ҳужжат) йўқдир. Улар фақат (шундай) гумон қилурлар, холос.\n\n25. Қачон уларга (қайта тирилиш Тўғрисидаги) Бизнинг оятларимиз баён этувчи ҳолида тиловат қилинса, уларнинг (Бизга қарши) «ҳужжатлари» фақат: «Агар ростгўй бўлсангиз, отабоболаримизни (тирилтириб) келтирингларчи», - дейишларигина бўлур.\n\n26. Айтинг: «Аллоҳ сизларга ҳаёт берур, сўнгра (ажалларингиз етгач) ўлдирур, сўнгра сизларни ҳеч шубҳасиз (келадиган) Қиёмат кунига тўплар. Лекин одамларнинг аксарияти (буни) билмаслар».\n\n27. Осмонлар ва Ер ҳукмдорлиги Аллоҳникидир. Қиёмат қойим бўладиган Куни - ана ўша Кунда бузғунчилар зиён тортурлар.\n\n28. (У Кунда) барча умматни (даҳшат ва изтиробдан) тиз чўккан ҳолда кўрурсиз. Ҳар бир уммат ўз номаи аъмолига чақирилур, (сўнг уларга дейилур): «Бугун қилиб ўтган амалларингиз билан жазоланурсизлар.\n\n29. Мана бу китобимиз (номаи аъмолингиз) сизларга ҳақиқатни айтур. Дарҳақиқат, Биз сизлар қилиб юрган амалларингизни (ушбу номаи аъмолга) кўчириб юрар эдик».\n\n30. Бас, имон келтирган ва солиҳ амалларни қилган зотлар эса, уларни Парвардигор Ўз. раҳмати (жаннати)га дохил қилур. Бу аниқ ютуқнинг ўзидир.\n\n31. Энди, кофир бўлган кимсаларга келсак, (уларга айтилур): «Ахир, сизларга Менинг оятларим тиловат қилинган эмасмиди?! Бас, сизлар кибрландингизлар ва жиноятчи қавм бўлдингизлар»\n\n32. Қачонки, (сизларга:) «Дарҳақиқат, Аллоҳнинг ваъдаси ростдир, Қиёмат шубҳасиз (келувчи)дир», - дейилса, сизлар: «Биз Қиёмат нима эканини билмаймиз, фақат гумон қиламиз, холос. Биз (Қиёмат бўлишига) аниқ ишонувчи эмасмиз», - дедингизлар.\n\n33. (Мана энди) уларга қилиб ўтган ёмонликлари фош бўлди ва ўзлари масхара қилиб юрган (азоб)лари уларни ўраб олди.\n\n34. (Уларга) дейилади: «Сизлар мана шу кунингиздаги учрашувни унутганингиздек, Биз ҳам бугун сизларни «унутурмиз». Сизларнинг жойингиз дўзахдир ва сизлар учун (азобдан қутқарувчи) ёрдамчилар ҳам йўқдир.\n\n35. Бунга сабаб - сизлар Аллоҳнинг оятларини масхара қилиб олган эдингизлар ва сизларни дунё ҳаёти алдаб қўйган эди. « Бас, улар бугун ундан (дўзахдан) чиқарилмаслар ва улардан (яхши амалларга) қайтишга ҳам имконият берилмас.\n\n36. Бас, осмонлар Парвардигори, Ер Парвардигори, (бутун) оламлар Парвардигори - Аллоҳга ҳамд!\n\n37. Осмонлар ва Ердаги барча буюклик ёлғиз Уникидир! У қудратли ва ҳикматли зотдир."
  },
  {
    "name": "Ахқоф сураси",
    "text": "АҲҚОФ СУРАСИ\n\n«Аҳқоф» сўзининг маъноси қумтепалар демакдир. Сурада пайғамбарлардан Ҳуд (а. с.)нинг Яман қумтепаликларида яшовчи Од қабиласи билан ўрталарида ўтган можаролар, уларнинг Аллоҳ томонидан жазоланишлари, Муҳаммад (а. с.)нинг ўз умматларининг бахт-саодати йўлида чеккан жафолари ва бошқа муҳим маълумотлар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Ҳо, Мим.\n\n2. (Бу Қуръон) қудратли ва ҳикматли Аллоҳ (томони)дан нозил қилинган Китобдир.\n\n3. Биз осмонлар ва Ерни ҳамда уларнинг ўртасидаги нарсаларни фақат ҳақ (ҳикмат) ва (қиёматгача деб) белгиланган муддат билан яратдик. Кофир бўлган кимсалар эса ўзлари огоҳлантирилган нарсадан юз ўгирувчидирлар.\n\n4. (Эй, Муҳаммад, мушрикларга) айтинг: «Сизлар Аллоҳни қўйиб илтижо қилаётган нарса (бутларингиз) ҳақида хабар берингиз - менга кўрсатингларчи, улар ердан нимани яратганлар?! Ёки улар учун осмонлар(ни яратиш)да шериклик борми?! Агар ростгўй бўлсангизлар, менга ушбу (Қуръон)дан илгари (нозил бўлган) бирор китобни ёки бирор илмий асарни (ҳужжатни) келтиринглар!»\n\n5. Аллоҳни қўйиб, Қиёмат кунигача ҳам (дуони) мустажоб қила олмайдиганларга илтижо қиладиган кимсадан ким ҳам адашганроқдир?! Ҳолбуки, у (жонсиз бут)лар ўша (мушрик)ларнинг дуоларидан ғофилдирлар.\n\n6. (Қиёмат куни) инсонлар (ҳисобот учун) жам қилинганда, ўша (бутлар) уларга (мушрикларга) душман ва уларнинг ибодат қилганларини ҳам инкор этувчи бўлурлар!\n\n7. Қачон уларга Бизнинг оятларимиз баён этувчи ҳолида тиловат қилинса, кофир бўлган кимсалар Ҳақ (Қуръон) тўғрисида у ўзларига келган вақтидаёқ: «Бу аниқ сеҳрдир», - дедилар.\n\n8. Ёки улар: («Қуръонни Муҳаммаднинг) ўзи тўқиган», - дейдиларми?! Айтинг: «Агар уни ўзим тўқиган бўлсам, у ҳолда, сизлар мен учун Аллоҳ (азоби)дан бирор нарса(ни даф қилиш)га эга бўла олмассизлар. У сизлар кўпиртираётган нарсани (уйдирма гапларингизни) жуда яхши билувчидир. Унинг Ўзи мен билан сизларнинг ўртангизда етарли гувоҳдир. У мағфиратли ва раҳмли зотдир».\n\n9. (Эй, Муҳаммад,) айтинг: «Мен пайғамбарларнинг янгиси (биринчиси) эмасман. Мен (келажакда) на ўзимга ва на сизларга нима қилинишини билмасман. Мен фақат ўзимга ваҳий қилинадиган нарсага эргашурман. Мен фақат аниқ огоҳлантирувчидирман».\n\n10. Айтинг: «(Эй, мушриклар,) хабар берингиз-чи, агар (ушбу Қуръон) Аллоҳнинг ҳузуридан бўлса-ю, сизлар унга кофир бўлсангизлар ва Исроил авлодидан бўлган бир гувоҳ ҳам у (Қуръон)нинг ўхшашига гувоҳлик бериб, имон келтирса-ю, сизлар (имон келтирмай) кибр қилганларингиз нимаси?! Албатта, Аллоҳ золимлар қавмини ҳидоят қилмас».\n\n11. Кофир бўлганлар имон келтирганлар ҳақида: «Агар (бу Қуръон) яхши бўлганида (анави ялангоёқлар) унга бизлардан илгари бормаган бўлур эдилар», - дедилар. Улар ўзлари у (Қуръон) билан ҳидоят топишмагач: «Бу эски уйдирмадир», - дерлар.\n\n12. У (Қуръон)дан илгари Мусонинг пешво ва раҳмат бўлмиш Китоби (Таврот) бор эди. Бу. (Қуръон) арабий лисондаги (олдинги илоҳий китобларни) тасдиқловчи бир Китобдир. У золим (кофир) бўлганларни (охират азобидан) огоҳлантириш ва эзгулик қилувчиларга (жаннат ҳақида) башорат сифатида (нозил қилингандир).\n\n13. «Албатта, Раббимиз - Аллоҳ», - деб, сўнгра (Тўғри йўлда) устивор бўлган зотлар учун хавф йўқдир ва улар қайғу ҳам чекмаслар.\n\n14. Айнан ўшалар жаннат аҳли бўлиб, у жойда мангу қолурлар. (Бу) улар қилиб ўтган амалларининг мукофотидир.\n\n15. Биз инсонни ота-онасига яхшилик қилишга буюрдик. Онаси уни қийналиб кўтариб юрган ва уни қийналиб туққандир. Унга ҳомиладорлиги ва уни (сутдан) ажратиши (муддати) ўттиз ойдир. Бас, қачонки, у вояга етиб, қирқ ёшга тўлганида: «Эй, Раббим, менга ва отаонамга инъом этган неъматингга шукр қилишга ва Ўзинг рози бўладиган солиҳ амални қилишга мени муваффақ этгин ва мен учун зурриётимни ислоҳ эт! Албатта, мен Сенга (гуноҳларимдан) тавба қилдим ва албатта, мен мусулмонлардандирман», - дейди.\n\nИзоҳ: Оятда 40 ёшнинг қанчалик аҳамиятга эга эканлигига ишора қилинмоқда. Расулуллоҳнинг 40 ёшларида пайғамбар бўлишлари ҳам бежиз эмас. Оятда ота-онага яхшилик қилиш, уларни рози қилиб дуоларини олишга ҳам даъват қилинган. Шу билан бирга ота-она ва фарзандлар ҳаққига ҳам дуои хайрлар қилиб туриш лозимлиги айтилган.\n\n16. Айнан ўшалар шундай зотлардирки, Биз улардан қилган чиройли амалларини қабул қилурмиз ва жаннат эгалари қаторида уларнинг ёмонликларидан ўтиб юборурмиз. (Бу) уларга ваъда қилиб юрилган ҳаққоний ваъдадир.\n\n17. Яна бир кимса борки, ота-онасига: «Уҳ, сизларга! Сизлар менга (қайта тирилиб, қабрдан) чиқарилишимни ваъда қиляпсизларми?! Ҳолбуки, мендан илгари ҳам авлодлар ўтган-ку (улар тирилдими)?!» - дер. У иккиси Аллоҳдан мадад тилаган ҳолларида (ўғилларига қараб): «Ҳалок бўлгур, имон келтиргин! Аллоҳнинг ваъдаси ҳақдир» (десалар), у: «Бу фақат аввалгиларнинг афсонларидир», - дер.\n\n18. Ана ўшалар шундай кимсалардирки, уларга ўзларидан илгари ўтган инсу жиндан иборат (кофир) умматлар қаторида (кечган) Сўз (азоб) ҳақ бўлгандир. Албатта, улар зиён кўрувчилардир.\n\n19. Ҳамма учун қилган амаллари сабабли даражалар бордир. (Аллоҳ) уларга қилган амаллари (мукофоти ва жазолари)ни мукаммал берур ва уларга зулм қилинмас.\n\n20. Кофир бўлган кимсалар дўзахга дучор қилинадиган Кунда (уларга дейилур): «Сизлар ўз ҳузур- ҳаловатларингизни дунёдаги ҳаё-тингиздаёқ кетказдингиз ва улардан фойдаланиб бўлдингиз. Энди, бугун у ерда ноҳақ кибр қилганларингиз ва фосиқ бўлганларингиз сабабли, хорлик азоби билан жазоланурсизлар».\n\n21. (Эй, Муҳаммад,) Од (қабиласи)нинг биродарини (Ҳудни) эсланг! Ўшанда у ўзининг қум-тепалардаги қавмини:»Сизлар Аллоҳгагина ибодат қилинглар! Мен, ҳақиқатан, сизларга улуғ Куннинг азобидан қўрқарман», - деб огоҳлантирган эди. Ваҳоланки, ундан олдин ва кейин ҳам огоҳлантирувчилар (пайғамбарлар) ўтгандир.\n\n22. Улар: «Сен бизларни худоларимиздан буриш учун келдингми?! У ҳолда агар ростгўй кишилардан бўлсанг, бизларга ваъда қилаётган нарсангни (азобни) келтиргин-чи?»-дедилар.\n\n23. У айтди: «(азоб ҳақидаги)билим фақат Аллоҳ ҳузуридадир. Мен сизларга ўзим элчи қилиб юборилган (дин)ни етказурман. Лекин мен сизларни жоҳил қавм эканингизни кўрмоқдаман».\n\n24. Бас, қачонки, улар ўша (азоб)ни ўз водийларига қараб келаётган бир (қора) булут ҳолида кўришгач: «Бу бизларга ёмғир келтирувчи булутдир», - дедилар. Йўқ, у ўзларингиз қистаган нарса бўрондир-ки, унда аламли азоб бордир.\n\n25. У Парвардигорининг амри билан барча нарсани вайрон қилур. Бас, (у бўрон келиб), тонг отганида фақат уларнинг (қолдиқ) масканларигина кўзга ташланар эди. Биз жиноятчи қавмни мана шундай жазолаймиз.\n\n26. Ҳолбуки, (эй, Макка аҳли,) Биз уларни (бойлик ва қувватда) сизларни қодир қилмаган нарсаларга қодир қилган эдик ва уларга қулоқ, кўз ва диллар (ато) қилган эдик. (Лекин) улар Аллоҳнинг оятларини инкор этганлари учун уларга қулоқ-кўзлари ҳам, диллари ҳам бирор фойда бермади ва уларни ўзлари масхара қилиб юрган нарсалари ўраб олди.\n\n27. (Эй, Макка аҳли,) Биз сизларнинг атрофингиздаги қишлоқ (шаҳар)ларни ҳалок қилдик. Биз уларга шояд (яхши йўлга) қайтсалар, деб оятларни батафсил баён қилган эдик.\n\n28. Ахир, ўзлари Аллоҳни қўйиб, (Аллоҳга) яқин қиладиган «худо»лар, деб тутган (сиғинган) нарсалари уларга ёрдам берсалар бўлмасмиди?! Йўқ, улардан ғойиб бўлиб қолишди! Бу уларнинг уйдирмалари ва (Аллоҳ шаънига) тўқиган бўҳтонларидир.\n\n29. (Эй, Муҳаммад,) эсланг, ҳузурингизга бир гуруҳ жинларни Қуръон тингласинлар, деб юборган эдик. Бас, қачонки, улар ҳозир бўлишгач, (бир-бирларига): «Жим бўлинглар», - дедилар. Бас, қачонки, (тиловат) тугатилгач, улар ўз қавмлари олдига огоҳлантирувчи бўлган ҳолларида қайтиб кетдилар.\n\n30. Улар дедилар: «Эй, қавмимиз, дарҳақиқат, биз Мусодан кейин нозил қилинган, ўзидан олдинги (илоҳий китоб)ларни тасдиқ қилувчи Ҳақ (дин)га ва Тўғри йўлга ҳидоят қиладиган бир Китобни (Қуръонни) тингладик.\n\n31. Эй, қавмимиз, Аллоҳнинг даъватчиси (Муҳаммад)ни қабул қилинглар ва унга имон келтиринглар, (шунда Аллоҳ) гуноҳларингизни мағфират қилур ва сизларга аламли азобдан паноҳ берур.\n\n32. Ким Аллоҳнинг даъватчисини қабул қилмаса, бас, у ер юзида қочиб қутулувчи эмасдир ва унинг учун (Аллоҳдан) ўзга «дўстлар» ҳам йўқдир. Ана ўшалар аниқ залолатдадирлар».\n\n33. Ахир, улар (охиратни инкор этувчилар) осмонлар ва Ерни яратган, уларни яратишда чарчамаган Аллоҳ ўликларни тирилтиришга ҳам қодир эканлигини (ўйлаб) кўрмадиларми?! Йўқ! Албатта, У барча нарсага қодирдир.\n\n34. Кофир бўлган кимсалар дўзахга дучор қилинадиган Кунда (уларга): «Ушбу (азоб) ҳақ эмас эканми?!» (дейилганида), улар: «Йўғ-е, Раббимизга қасамки, (ҳақ экан)», - дерлар. (Шунда Аллоҳ) айтур: «Бас, кофир бўлганингиз сабабли (мана шу) азобни тотинглар!»\n\n35. Бас, (эй, Муҳаммад,) Сиз ҳам матонатли пайғамбарлар сабр қилганларидек сабр қилинг ва уларга (тушадиган азобни) қистаманг! Улар ўзларига ваъда қилинаётган азобни кўрадиган Кунда гўё (бу дунёда) фақат кундуздан бир соатгина тургандек бўлиб қолурлар! (Бу Аллоҳ томонидан) бир баёнотдир. Бас, фақат фосиқлар қавмигина ҳалок қилинур."
  },
  {
    "name": "Мухаммад сураси",
    "text": "МУҲАММАД СУРАСИ\n\nСурада жаноб Пайғамбаримиз Муҳаммад (а. с.)нинг исми шарифлари зикр этилгани учун унга шу ном берилган. Сурада мўминлар билан кофирлар ўртасида кечган қуролли тўқнашувларда риоя этишлик лозим бўлган қонунқоидалар, Аллоҳнинг дини йўлида холис хизмат қилиш, мунофиқликнинг ёмон оқибатлари, Аллоҳга ва Расулига итоат қилишнинг фазлу фазоиллари ва бошқа илоҳий тавсиялар тасвирланган.\n\nМеҳрибон ва раҳмли Аллоҳ номи билан (бошлайман).\n\n1. Кофир бўлган ва (ўзгаларни ҳам) Аллоҳ йўлидан тўсган кимсаларнинг амалларини (Аллоҳ) зое кетказур.\n\n2. Имон келтирган ва солиҳ амалларни қилган ҳамда Муҳаммадга нозил қилинган нарсага (Қуръонга) - ҳолбуки, у Парвардигорлари томонидан келган ҳақиқатдир - имон келтирган зотларнинг эса ёмонлик (гуноҳ)ларини ўчирур ва ишларини ўнглар.\n\n3. Бунга сабаб - кофир бўлганларнинг ноҳақ (йўл)га эргашганлари, имон келтирганларининг эса Парвардигорлари (томони)дан бўлмиш ҳақ (Қуръон йўли)га эргашганларидир. Аллоҳ инсонларга уларнинг мисолларини мана шундай баён қилур.\n\n4. Бас, (эй, мўминлар,) қачонки, сизлар (жанг майдонида) кофир бўлганлар билан тўқнашганларингизда, бўйинларига урингиз (ўлдирингиз)! Бас, қачонки, уларни қирғинга тутиб асир олгач, арқонлар билан боғлангиз! Сўнг ё (уларни озод қилиб) марҳамат кўрсатурсизлар, ё (қўйиб юбориб) фидя (товон) олурсизлар. Токи уруш юкларини қўйгунича (тўхтагунича, сизларга буйруқ) мана шудир. Агар Аллоҳ хоҳласа, улар устидан (жангсиз ҳам) ғалаба қилур эди, лекин У сизларнинг айримларингизни айримларингиз билан имтиҳон қилиш учун (сизларни жангга буюрди). Аллоҳ йўлида ўлдирилганларнинг амалларини (У) сира зое кеткизмас.\n\nИзоҳ: Ҳижратнинг учинчи йилида Мадина шаҳри ҳудудидаги Уҳуд тоғи этагида мусулмонлар билан Макка мушриклари ўртасида кечган жангга оид оятлар.\n\n5. Уларни (жаннат йўлига) ҳидоят қилур ва ишларини ислоҳ этур.\n\n6. Уларни (Аллоҳ) Ўзи таърифляган жаннатга киритур.\n\n7. Эй, имон келтирганлар, агар сизлар Аллоҳга ёрдам берсангизлар (динининг ривожи учун ҳаракат қилсангизлар), У зот ҳам сизларга ёрдам берур ва қадамларингизни собит (барқарор) қилур.\n\n8. Кофир бўлган кимсалар учун эса ҳалокат бўлур ва (Аллоҳ) уларнинг амалларини зое кетказур.\n\n9. Бунга сабаб уларнинг Аллоҳ нозил қилган нарсаларни (Қуръон ва ундаги ҳукмларни) ёмон кўрганларидир. Бас, (Аллоҳ) уларнинг амалларини беҳуда кетказур.\n\n10. Ахир, улар ер юзида сайр (саёҳат) қилишиб, ўзларидан аввалги (имонсиз) кимсаларнинг оқибатлари қандай бўлганини кўрсалар бўлмайдими? Аллоҳ уларни яксон этди-ку! Кофирлар учун ҳам худди ўша (оқибат)ларнинг ўхшаши бўлур.\n\n11. Бунга сабаб имон келтирганлар Аллоҳнинг дўсти (ҳомийси) экани ва кофирларга эса ҳеч қандай ҳомий йўқ эканидир.\n\n12. Албатта, Аллоҳ имон келтирган ва солиҳ амалларни қилган зотларни остидан анҳорлар оқиб турадиган жаннатларга киритур. Кофир бўлган кимсалар эса (дунё лаззатларидан) фойдаланиб, чорва ҳайвонлари еганидек еб-ичурлар ва дўзах уларнинг жойларидир.\n\n13. (Эй, Муҳаммад,) Сизни ҳайдаб чиқарган шаҳар (Макка аҳли)дан кўра (аҳолиси) қувватлироқ бўлган қанчадан-қанча шаҳарни ҳалок қилганмиз. Бас, уларга бирор ёрдамчи бўлмаган.\n\n14. Ахир, Парвардигори томонидан (аниқ) ҳужжатга (Қуръонга) эга бўлган киши (Сиз ва мўминлар) билан қилган ёмон иши ўзига чиройли кўринган ва ҳавойи нафсига эргашган (кофир) баробар бўлурми?!\n\n15. Тақволи зотлар учун ваъда қилинган жаннатнинг мисоли (сифати будир): Унда айнимас сувдан иборат дарёлар ҳам, таъми ўзгармас сутдан иборат дарёлар ҳам, ичувчилар учун лаззатли (ақлдан оздирмайдиган) майдан бўлмиш дарёлар ҳам ва мусаффо асалдан иборат дарёлар ҳам бордир. Улар учун у жойда барча мевалардан бордир ва (у жойда) Парвардигорлари (томони)дан мағфират бордир. (Ана шундай зотлар) дўзахда мангу қоладиган ва қайноқ сув билан суғорилганда ичакларини тилка- пора қилиб ташлайдиган (кофир)лар каби бўлурмилар?!\n\n16. (Эй, Муҳаммад,) уларнинг (мунофиқларнинг) орасида шундай кимсалар ҳам борки, улар Сизга қулоқ солиб туради-да, ҳузурингиздан чиққач, илм ато этилган зотлардан (масхара сифатида): «Ҳозиргина (Муҳаммад) нима деди?» - деб сўрарлар. Ана ўшалар Аллоҳ дилларини муҳрлаб қўйган ва ўзларининг ҳавойи нафсларига эргашган кимсалардир.\n\n17. Ҳидоят топган зотларга эса (Аллоҳ) уларга янада ҳидоятни зиёда қилур ва тақво ато этур.\n\n18. Улар(мунофиқлар) энди фақат тўсатдан қиёмат келиб қолишинигина кутмоқдалар. Дарвоқе, унинг аломатлари келди. Бас, уларга (қиёмат) келган вақтида, уларнинг эслатма олишлари қандай (мумкин) бўлур?!\n\n19. Бас, (эй, Муҳаммад,) Аллоҳдан ўзга илоҳ йўқ эканини билинг ва ўз гуноҳингиз учун ҳамда мўмин ва мўминалар(нинг гуноҳлари) учун мағфират сўранг! Аллоҳ сизларнинг (бу дунёдаги) кезадиган жойларингизни ҳам, (охиратда) борадиган жойларингизни ҳам билур.\n\n20. Имон келтирган зотлар: «(Жиҳодга буюрилган) бирор сура нозил қилинганида эди», - дерлар. Бас, қачонки, қатъий бир сура нозил қилиниб, унда жанг зикр этилса, дилларида мараз бўлган кимсаларнинг Сизга худди ўлимдан (қўрқиб) беҳуш бўлиб қолган кимсанинг қарашидек қарашаётганини кўрасиз. (Ҳолбуки,) уларга лойиқ нарса\n\n21. итоат этиш ва яхши сўз (сўзлаш) эди. Энди, қачонки, иш (жанг) муқарар бўлганда, агар улар Аллоҳга содиқ (ростгўй) бўлганларида, албатта, ўзлари учун яхши бўлур эди.\n\n22. Агар (имондан) бош тортсангизлар, яқинки, сизлар ерда бузғунчилик қиларсизлар ва қариндошларингиз (билан ҳам алоқаларингиз)ни узарсизлар.\n\n23. Ундай кимсаларни Аллоҳ лаънатлагандир, бас, уларнинг (қулоқларини) «кар», кўзларини «кўр» қилиб қўйгандир.\n\n24. Ахир, улар Қуръон (оятлари) ҳақида фикр юритмайдиларми?! Балки дилларда қулфлари бордир?!\n\n25. Ҳақиқатан, ўзларига ҳидоят (йўли) равшан бўлганидан кейин яна ортларига (куфрга) қайтиб кетган кимсаларга (бу ишларни) шайтон чиройли қилиб кўрсатди ва улар учун (пуч орзуларни) узайтириб қўйди.\n\n26. Бунга (куфрга қайтишларига) сабаб - уларнинг Аллоҳ нозил қилган нарсани (Қуръонни) ёмон кўрган кимсаларга: «Биз айрим ишларда сизларга итоат этамиз», - деганларидир. Ҳолбуки, Аллоҳ уларнинг яширган (сир)ларини билур.\n\n27. Бас, фаришталар уларнинг юзлари ва кетларига уриб, жонларини олар вақтида, (ҳоллари) не кечур?!.\n\n28. Бунга сабаб уларнинг Аллоҳни ғазаблантирган нарсага (мунофиқликка) эргашиб, Унинг ризолигини (кофирларга қарши жанг қилишни) ёмон кўрганларидир. Бас, (Аллоҳ) уларнинг (қилган яхши) амалларини беҳуда кетказди.\n\n29. Балки, дилларида мараз (нифоқ) бўлган кимсалар Аллоҳ уларнинг (дилларидаги) адоватларни ошкор қилмас, деб ўйлагандирлар?!\n\n30. (Эй, Муҳаммад,) агар хоҳласак, албатта, Сизга уларни (мунофиқларни) кўрсатиб (танитиб) қўйган бўлур эдик, у ҳолда Сиз уларни белгиларидан таниб олган бўлур эдингиз. (Қасамки, энди) албатта, Сиз уларни сўз оҳанги (услуби)дан таниб олурсиз. Аллоҳ (барча) амалларингизни билиб турур.\n\nИзоҳ: 30-31-оят. Мусулмонлар ичида дилида имон келтирмаган мунофиқлар ҳам бор эди. Уларни турли синовлар орқали Росул (а. с.)га танитиб қўйиш учун Аллоҳ таоло мазкур оятларни нозил этган.\n\n31. Албатта, Биз, то сизларнинг орангиздаги жиҳод қилувчи ва сабр қилувчи зотларни билгунимизча ҳамда сизларнинг хабарларингизни синагунимизча, сизларни имтиҳон қилурмиз.\n\n32. Албатта, кофир бўлган ва (ўзгаларни ҳам) Аллоҳнинг йўлидан тўсган ҳамда ўзларига ҳидоят (йўли) равшан бўлганидан кейин яна Пайғамбарга мухолифлик қилган кимсалар, Аллоҳга бирор зарар етказа олмаслар ва (Аллоҳ) уларнинг ишларини беҳуда кетказур.\n\n33. Эй, имон келтирганлар, Аллоҳга итоат этингиз ва Пайғамбарга итоат этингиз! Амалларингизни зое қилмангиз!\n\n34. Албатта, кофир бўлган ва (ўзгаларни ҳам) Аллоҳ йўлидан тўсган, сўнгра кофирлик ҳолларида ўлган кимсаларни Аллоҳ сира мағфират этмас.\n\n35. Бас, (эй, мўминлар, жангда) сусткашлик қилмангиз ва ўзларингиз устун бўла туриб (уларни) сулҳга чақирмангиз! Аллоҳ сизлар билан биргадир ва У қилган амалларингиз (савоби)ни сира камайтирмас.\n\n36. Албатта, бу дунё ҳаёти фақат ўйин ва беҳудаликдир. Агар сизлар имон келтирсангизлар ва тақволи бўлсангизлар, У сизларга мукофотларингизни берур ва сизлардан молларингизни сўрамас.\n\n37. Агар (Аллоҳ) сизлардан (молларингизни) сўраб, сизларни қийнайдиган бўлса, сизлар бахиллик қилурсизлар ва У сизларнинг (дилларингиздаги) гина (адоват)ларингизни фош қилур.\n\n38. Эй, сизлар! Аллоҳ йўлида эҳсон қилиш учун даъват қилинасизлар. Бас, (аниқки) сизларнинг орангизда бахиллик қиладиган кимсалар ҳам бордир. Ким бахиллик қилса, бас, фақат ўз зарарига бахиллик қилур. Аллоҳ бой, сизлар эса фақирдирсизлар. Агар сизлар (Аллоҳга итоат этишдан) бош тортсангизлар, У (ўрнингизга) сизлардан бошқа бир қавмни алмаштириб қўюр, сўнгра улар сизларга ўхшаган бўлмаслар, (балки Аллоҳга итоат қилурлар)."
  },
  {
    "name": "Фатх сураси",
    "text": "ФАТҲ СУРАСИ\n\nФатҳ сўзининг маъноси ғалабадир. Албатта, бу сўз ҳам суранинг биринчи оятидан олиниб номланган. Бу ғалаба мусулмонларнинг ғалабаси эканлиги маълум, лекин қайси жангдаги ғалаба эканлиги хусусида турли ривоятлар мавжуд. Масалан, Макка аҳлининг тинчлик йўли билан Исломга киришлари, Ҳудайбия жанги ва Хайбар жангидаги ғалабалардан бири эканлигига далолат қилувчи қатор ҳадиси шарифлар бор. Сурада мунофиқлик қилувчи, кўпчилик билан бирга ёвга қарши ҳарбий хизматга чиқиш ўрнига, ундан турли баҳоналар билан бош тортувчилар танқид қилинади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) Биз Сизга аниқ фатҳ (ғалаба) бахш этдик.\n\n2. (Бу фатҳ) Сиз учун Аллоҳнинг олдинги ва кейинги гуноҳларингизни кечиши, Сизга Ўз неъматини мукаммал қилиб бериши, Сизни Тўғри йўлга ҳидоят қилиши,\n\n3. шунингдек, Аллоҳнинг Сизга кучли ёрдам бериши учундир.\n\n4. У (Аллоҳ) Ўз имонларига яна имон қўшилиши учун мўминларни дилларига таскин туширган зотдир. Осмонлар ва Ер қўшинлари (фаришталари) фақат Аллоҳникидир. Аллоҳ билимли ва ҳикматли зотдир.\n\n5. У мўмин ва мўминаларни остидан анҳорлар оқиб турадиган, улар мангу қоладиган жаннатларга киритиш учун ва улардан ёмонлик (гуноҳ)ларини ўчириш учун (шундай қилди). Бу Аллоҳ наздида улкан ютуқдир.\n\n6. Шунингдек, Аллоҳ ҳақида (мўминларга мадад бермайди деб) ёмон гумон қилувчи мунофиқ ва мунофиқаларни ҳамда мушрик ва мушрикаларни азоблаш (учун шундай қилди). Улар узра ҳалокат балоси тушувчидир. Аллоҳ улардан дарғазаб бўлди, уларни лаънатлади ва улар учун жаҳаннамни тайёрлаб қўйди. Нақадар ёмон жойдир у!\n\n7. Осмонлар ва Ер қўшинлари (фаришталари) Аллоҳникидир. Аллоҳ қудратли ва ҳикматли зотдир.\n\n8. (Эй, Муҳаммад,) ҳақиқатан, Биз Сизни (қиёмат куни умматларга) гувоҳлик берувчи, (мўминларга) хушхабар элтувчи ва (кофирларни) огоҳлантирувчи қилиб юборгандирмиз.\n\n9. (Биз, Муҳаммадни) Аллоҳга ва унинг Пайғамбарига имон келтиришларингиз учун ва уни қўллаб- қуватлаб, иззат-икром қилишларингиз ҳамда эрта-ю кеч Унга (Аллоҳга) тасбеҳ айтишларингиз учун (юбордик).\n\n10. (Эй, Муҳаммад,) ҳақиқатан, Сизга байъат (қасамёд) қиладиганлар, албатта, Аллоҳга байъат қилган бўлурлар. Аллоҳнинг «қўли» уларнинг қўлларидан баланддир. Бас, кимки (ўз қасамёдини) бузса, бас, (у) фақат ўз зарарига бузур. Кимки Аллоҳ билан аҳдлашган нарсасига вафо қилса, у ҳолда (Аллоҳ) унга улкан мукофот ато этур.\n\nИзоҳ: Ҳудайбия водийсидаги бир туп дарахт остида бир ярим мингга яқин мусулмонлар Расулуллоҳга ҳар қандай шароитда содиқ бўлишлари ҳақида қасамёд этганлар. Бу қасамёд «Байъатур - ризвон» - деб аталади. Яъни, Аллоҳ рози бўладиган қасамёд демакдир.\n\n11. (Эй, Муҳаммад,) ҳали (Мадинага қайтилгач) Сизга аъробийлардан (жангга чиқмай, уйда) қолган (мунофиқ)лар: «Бизларни молларимиз ва аҳл (оила)ларимиз банд қилиб қўйди. Энди ўзинг бизлар учун (Аллоҳдан) мағфират сўрагин», - дерлар. Улар дилларида бўлмаган нарсани (ёлғонни) тиллари билан айтурлар. Айтинг: «Агар (Аллоҳ) сизларга бирор зарар (етказиш)ни истаса ёки У сизларга бирор манфаат\n\n(етказиш)ни истаса, бас, ким сизлар учун Аллоҳ (томони)дан бўлган бирор нарсани (даф қилиш)га эга бўла олур?! Йўқ, Аллоҳ сизлар қилаётган амалларингиздан хабардордир.\n\n12. Балки сизлар Пайғамбар ва мўъминлар (бу жангдан) ўз аҳл (оила)ларига сира қайтиб келмайдилар, деб ўйладинглар ва бу дилларингизга чиройли кўрсатилиб, ёмон гумон қилдинглар ҳамда ҳалок бўлувчи қавм бўлдинглар».\n\n13. Кимки Аллоҳга ва унинг пайғамбарига имон келтирмаган бўлса, бас, албатта, Биз (ундай) кофирлар учун дўзахни тайёрлаб қўйгандирмиз.\n\n14. Осмонлар ва Ернинг ҳукмронлиги Аллоҳникидир. (У) хоҳлаган кишиларни мағфират қилур ва хоҳлаган кимсаларни азоблар. Аллоҳ мағфиратли ва раҳмли зотдир.\n\n15. Ҳали сизлар (Хайбар жангидаги) ўлжаларни олиш учун кетаётган вақтингизда (жиҳодга чиқмай уйда) қолган кимсалар: «Бизларга ҳам (ўлжа олиш учун) сизларга эргашишимизга (йўл) қўйинглар», - дерлар. Улар Аллоҳнинг каломини ўзгартирмоқчи бўладилар. Айтинг: «Сира ҳам бизларга эргашмайсизлар. Аллоҳ илгари мана шундай дегандир». Бас, улар: «Балки, сизлар бизларга ҳасад (бахиллик) қилаётгандирсизлар», - дерлар. Йўқ, улар камдан-кам (нарсаларнигина) англарлар.\n\n16. Аъробийлардан (жиҳодга чиқмай) қолган (мунофиқ) кимсаларга айтинг: «Яқинда сизлар ашаддий куч эгалари бўлмиш бир қавм (билан жанг қилиш)га чорланурсизлар. (Ўшанда ё) улар билан урушарсизлар ёки улар (жангсиз) Исломга кирурлар. Бас, агар (ўшанда) итоат этсангизлар, Аллоҳ сизларга гўзал мукофот ато этур. Агар илгари юз ўгириб кетганларингиздек юз ўгириб кетсангизлар, (Аллоҳ) сизларни аламли азоб билан азоблар.\n\n17. (Жиҳодга чиқмасликда) кўзи ожиз кишига ҳараж (тазйиқ) йўқдир. Чўлоққа ҳам ҳараж йўқдир, беморга ҳам ҳараж йўқдир. Кимки Аллоҳ ва унинг пайғамбарига итоат этса, (У) уни остидан анҳорлар оқиб турадиган жаннатларга киритур. Кимки юз ўгириб кетса, уни аламли азоб билан азоблар.\n\n18. (Эй, Муҳаммад,) дарҳақиқат, Аллоҳ мўминлардан - улар дарахт остида сизга байъат (қасамёд) қилаётган вақтларида - рози бўлди. Бас, У уларнинг дилларидаги нарса (садоқат)ни билиб, уларга хотиржамлик туширди ва уларни (Хайбар жангидаги) яқин ғалаба билан мукофотлади.\n\nИзоҳ: Бир гуруҳ Исломга кирган мусулмонларнинг муайян дарахт остида Расулуллоҳ ҳузурида қасамёд қилганликлари қайд этилган.\n\n19. (Улар) оладиган кўпдан-кўп ўлжалар билан ҳам (мукофотлади). Аллоҳ қудратли ва ҳикматли зотдир.\n\n20. (Эй, мўминлар,) Аллоҳ сизларга ўзингиз оладиган кўпгина ўлжалар ваъда қилди. Энди мана бу (Хайбар жангидаги ўлжалар)ни эса нақд қилиб қўйди ва (душман) одамларнинг қўлларини сизлардан тўсиб қўйди. Токи (бу неъматлар) мўъминларга аломат бўлгай ва (Аллоҳ) сизларни Тўғри йўлга ҳидоят қилгай.\n\n21. Яна сизлар ҳали қодир бўлмаган бошқа (ўлжа)лар ҳам борки, Аллоҳ уларни иҳота қилиб қўйгандир. Аллоҳ барча нарсага қодир зотдир.\n\n22. Агар кофир бўлган кимсалар сизлар билан жанг қилганларида, албатта, (улар) ортларига қараб қочган бўлур эдилар. Сўнгра улар на бир дўст ва на бир ёрдамчи топурлар.\n\n23. (Бу) Аллоҳнинг йўли (қонуни) бўлиб, илгари ҳам ўтгандир. Аллоҳнинг йўлига эса ўзгартириш топа олмассиз.\n\n24. У (Аллоҳ) Макканинг ичида (Ҳудайбийяда) сизларни уларнинг (Макка мушрикларининг) устига ғолиб қилганидан кейин уларнинг қўлларини сизлардан, сизларнинг қўлларингизни улардан тўсган (сулҳ қилдирган) зотдир. Аллоҳ қилаётган амалларингизни кўриб турувчидир.\n\n25. Улар (Макка мушриклари) кофир бўлган ва сизларни Масжидул-Ҳаромдан, қурбонликни эса маҳбус ҳолида, ўз жойига етишдан тўсган кимсалардир. Агар (Маккада) сизлар билмаган мўмин кишилар ва мўмина аёллар бўлмаса эди - сизлар уларни билмаган ҳолингизда (мушрик деб ўйлаб) оёқости қилиб қўйиб, улар сабабли сизларга ор етмаса эди, (Аллоҳ сизларни Маккага юришдан қайтармаган бўлур эди). Аллоҳ Ўзи хоҳлаган кишиларни Ўз раҳматига дохил қилиш учун (шундай қилди). Агар (мўъминлар) ажралиб олганларида, албатта, улардан (Макка аҳлидан) кофир бўлганларини аламли азоб билан азоблаган бўлур эдик.\n\n26. Ўшанда кофир бўлган кимсалар дилларига ғурур - жоҳилият ғурурини солганларида Аллоҳ Ўз пайғамбарининг ва мўъминларнинг устига хотиржамлигини туширди ва уларга тақво калимасини (яъни, «Ло илоҳа иллаллоҳ»ни) лозим қилди. Улар ўша (калима)га жуда ҳақли ва аҳл эдилар. Аллоҳ барча нарсани билувчи зотдир.\n\n27. Қасамки, Аллоҳ Ўз Пайғамбарига (у кўрган) тушни рўёбга чиқарди, албатта, сизлар (эй, мўминлар), иншоаллоҳ, Масжидул-Ҳаромга эмин-эркин, бошларингизни (сочларингизни) қирдирган ва (ёки) қисқартирган ҳолларингизда қўрқмасдан кирурсизлар. Бас, (Аллоҳ) сизлар билмаган нарсани билиб, ундан (Макка фатҳидан) олдин яқин бир ғалабани (Хайбар ғалабасига эга) қилди.\n\nИзоҳ: Пайғамбар (а. с.) Ҳудайбия сулҳидан олдин тушларида саҳобалар билан Маккага тинч ҳолатда кириб, Каъбани зиёрат қилганлар ва уларнинг баъзилари сочларини қирдирган, баъзилари эса сочини қисқартирган. Лекин ўша йили Маккага кираолмаганлар, балки Ҳудайбия билан сулҳ тузилган. Макка фатҳидан олдин яна бир ғалабани ваъда қилинишига биноан, бу фатҳ Хайбар фатҳи, навбатдагиси эса Макка фатҳи эканлиги маълум бўлади.\n\n28. У Ўз Пайғамбари (Муҳаммад)ни ҳидоят ва Ҳақ дин (Ислом) билан, у (дин)ни барча дин(лар)га ғолиб қилиши учун юборган зотдир. Аллоҳнинг Ўзи (бунга) етарли гувоҳдир.\n\n29. Муҳаммад Аллоҳнинг расулидир. У билан бирга бўлган (мўмин)лар кофирларга қаҳрли, ўз ораларида (мўминларга нисбатан) эса раҳм-шафқатлидирлар. Уларни (мудом) Аллоҳдан фазл ва розилик тилаб рукуъ, сужуд қилаётган ҳолларида кўрарсиз. Уларнинг юзларида сажда асоратидан (қолган) белгилари бордир. Мана шу (сифатлар) уларнинг Тавротдаги мисолларидир. Уларнинг Инжилдаги мисоллари эса, худди бир шохлар чиқариб, қувватга киргач, йўғонлашиб ўз новдасида тик турган, деҳқонларни ажаблантирадиган ўсимликка ўхшайди. (Бу) улар сабабли кофирлар жаҳлини чиқариш учундир. Аллоҳ улардан имон келтириб, солиҳ амалларни қилган зотларга мағфират ва улкан мукофот ваъда қилганди.\n\nИзоҳ: Бу зарбул-масал мусулмонларнинг дастлаб заиф, камчилик ва хор бўлганлари, кейинроқ эса равнақ топиб, кучайиб кетишини ифода этади."
  },
  {
    "name": "Хужурот сураси",
    "text": "ҲУЖУРОТ СУРАСИ\n\nҲужурот - ҳужралар, яъни, Расулуллоҳнинг истиқомат қиладиган ҳужралари бўлиб, суранинг 4-оятида бу ҳақда маълумот берилади.\n\nСурада Аллоҳ билан Расулининг кўрсатмаларисиз диний тадбир ўтказмаслик, Расулуллоҳ билан муомала қилиш одоблари, мўмин киши эшитган гапига аниқламасдан ишониб кетмаслиги, ўзаро низоларни тинчлик йўли билан бостириш зарурлиги, масхара, лақаб айтиш, ғийбат, бадгумонлик каби разил сифатлардан сақланишга тарғиб, барча инсонларнинг асли бир ота ва бир онадан иборат эканлиги, инсоннинг афзаллиги миллати билан эмас, балки эзгуликка қанчалик интилиши билан, тақво билан белгиланиши каби сабоқлар баён этилган.\n\nМеҳрибон ва раҳмли Аллоҳ номи билан (бошлайман).\n\n1. Эй, имон келтирганлар, Аллоҳ ва Унинг Пайғамбари олдида (иккисининг изнисиз бирор сўз ёки ишни) муқаддим этмангизлар! Аллоҳдан қўрқингизлар! Албатта, Аллоҳ эшитувчи ва билувчидир.\n\n2. Эй, имон келтирганлар, амалларингиз ўзларингиз сезмаган ҳолингизда зое бўлиб кетмаслиги учун сизлар овозларингизни Пайғамбарнинг овозидан юқори кўтарманглар ва унга бир-бирларингизга баланд овоз (дағал сўз) қилгандек баланд овоз қилмангизлар!\n\n3. Аллоҳнинг Пайғамбари ҳузурида овозла рини паст қилган зотлар - айнан ўшалар Аллоҳ дилларини тақво учун имтиҳон қилган зотлардир. Улар учун мағфират ва улкан мукофот бордир.\n\n4. (Эй, Муҳаммад,) албатта, (аёлларингиз яшайдиган) ҳужралар ортидан туриб, Сизни чақирадиган кимсаларнинг кўплари ақл ишлатмайдилар.\n\n5. Агар улар, то (Сиз ўзингиз) уларнинг олдига чиққунингизгача, сабр қилганларида, албатта, ўзлари учун яхши бўлур эди. Аллоҳ мағфиратли ва раҳмлидир.\n\n6. Эй, мўминлар, агар сизларга бир фосиқ кимса хабар келтирса, сизлар (ҳақиқий аҳволни) билмаган ҳолингизда бирор қавмга азият етказиб қўйиб, (кейин) қилган ишларингизга пушаймон бўлмасликларингиз учун (у хабарни) аниқлаб (текшириб) кўрингизлар!\n\n7. Билингларки, ораларингизда Аллоҳнинг Пайғамбари бордир. Агар у кўп иш(лар)да сизларга бўйин сунса, албатта, сизлар машаққатларга дучор бўлур эдингизлар. Лекин Аллоҳ сизларга имонни суюкли қилди ва уни дилларингизга зийнат қилди ҳамда сизларга куфрни фисқу-фужурни ва итоатсизликни ёмон кўрсатиб қўйди. Ана ўшаларгина тўғри йўл топувчилардир.\n\n8. (Бу) Аллоҳ (томони)дан бўлмиш фазл (марҳамат) ва неъматдир. Аллоҳ билимли ва ҳикматлидир.\n\n9. Агар мўминлардан икки тоифа ўзаро урушиб қолсалар, дарҳол улар ўртасини ислоҳ этинглар! Бас, агар улардан бири, иккинчисининг устига тажовузкорлик қилса, бас, то (тажовузкор тоифа) Аллоҳнинг амрига қайтгунича, сизлар тажовуз қилган (тоифа) билан урушинглар! Энди агар у (тоифа тажовузкорликдан) қайтса, сизлар дарҳол уларнинг ўртасини адолат билан тузатиб қўйинглар ва адолат қилинглар! Зеро, Аллоҳ адолатлиларни севар.\n\n10. Албатта, мўминлар оға-инидирлар. Бас, сизлар икки оға-инингиз ўртасини тузатиб қўйинглар ва Аллоҳдан қўрқинглар, шояд раҳм қилинсангизлар.\n\n11. Эй, мўминлар, (сизлардан) бир қавм (бошқа) бир (мўмин) қавмни масхара қилмасин! Эҳтимолки, (масхара қилинган қавм) улардан яхшироқ бўлсалар. Яна (Сизлардан) аёллар ҳам (бошқа) аёлларни (масхара қилмасинлар)! Эҳтимолки, (масхара қилинган аёллар) улардан яхшироқ бўлсалар. Ўзларингизни\n\n(бир-бирларингизни) мазах қилманглар ва бир-бирларингизни лақаблар билан атаманглар! Имондан кейин фосиқлик номи нақадар ёмондир! Кимки тавба қилмаса, бас, айнан ўшалар золимлардир.\n\n12. Эй, мўминлар, кўп гумон(лар)дан четланинглар! Чунки баъзи гумон(лар) гуноҳдир! (Ўзгалар айбини қидириб) жосуслик қилманглар ва бирингиз бирингизни ғийбат қилмасин! Сизлардан бирор киши ўлган биродарининг гўштини ейишни хоҳлайдими?! Уни ёмон кўрасиз-ку, ахир! Аллоҳдан қўрқингиз! Албатта, Аллоҳ тавбаларни қабул қилувчи ва раҳмли зотдир.\n\n13. Эй, инсонлар, дарҳақиқат, Биз сизларни бир эркак (Одам) ва бир аёл (Ҳавво)дан яратдик ҳамда бир- бирларингиз билан танишишларингиз учун сизларни (турли-туман) халқлар ва қабила (элат)лар қилиб қўйдик. Албатта, Аллоҳ наздида (энг азизу) мукаррамроғингиз тақводорроғингиздир. Албатта, Аллоҳ билувчи ва хабардор зотдир.\n\n14. Аъробийлар: «Имон келтирдик», - дедилар. (Эй, Муҳаммад, уларга) айтинг: «Сизлар имон келтирганларингиз йўқ, лекин сизлар «Исломга кирдик» денглар! (Чунки ҳануз) дилларингизга имон кирган эмасдир. Агар сизлар Аллоҳга ва Унинг Пайғамбарига итоат этсангизлар, У сизларга (қилган яхши) амалларингиздан (савобидан) бирор нарсани камайтирмас. Албатта, Аллоҳ мағфиратли ва раҳмлидир».\n\nИзоҳ: Шу ояти каримадан маълум бўладики, имон билан ислом, мўмин билан мусулмон мазмун жиҳатдан фарқ қилади. Имон - бу илоҳий таълимотни тан олиб тасдиқ этиш бўлса, ислом илоҳий кўрсатма ва буйруқларни амалда бажаришдир. Бу оятда мўъминлик даъво қилаётган бир гуруҳ аъробийларга Аллоҳ таоло раддия бериб, «Йўқ! Сизларда имон йўқ, балки ўзларингни мўмин-мусулмон кўрсатиш учун амал қилиб турибсизлар», - деган мазмунда танбеҳ беради.\n\n15. Ҳақиқий мўминлар Аллоҳ ва Унинг Пайғамбарига имон келтириб, сўнгра шубҳа қилмаган ва моллари ва жонлари билан Аллоҳ йўлида жиҳод қилган зотлардир. Айнан ўшаларгина (имонларида) содиқдирлар.\n\nИзоҳ: Тилидагина имон келтириб, дилида имон қарор топмаган аъробийлар (бадавий араблар) билан комил мўминлар ўртасидаги фарқ баён қилинмоқда. Жиҳод ҳақида Тавба сураси, 88-оят изоҳига қаралсин.\n\n16. (Эй, Муҳаммад, аъробийларга) айтинг: «Сизлар Аллоҳга динингизни билдирмоқчимисизлар?! Ваҳоланки, Аллоҳ осмонлардаги ва Ердаги (бор) нарсани билур. Аллоҳ барча нарсани билувчидир».\n\n17. Улар Сизга исломга кирганларини миннат қилурлар. Айтинг: «Сизлар менга исломингизни миннат қилмангиз. Балки агар (имонингизда) содиқ бўлсангиз, билингизки, Аллоҳ сизларни имонга ҳидоят қилганини миннат қилур.\n\n18. Албатта, Аллоҳ осмонлар ва Ердаги ғайб (сирлар)ни билур. Аллоҳ қилаётган амалларингизни кўриб турувчидир»."
  },
  {
    "name": "Қоф сураси",
    "text": "ҚОФ СУРАСИ\n\nҚоф - араб алифбосининг 21-ҳарфи. Бу каби ҳарфларнинг сура бошида келганда қандай тушуниш кераклиги ҳақида Бақара сураси аввалидаги изоҳда баён қилинди. Қоф бир яшил тоғнинг номи сифатида ҳам келади. Сурада имон- эътиқод, куфру ширк, дунё ва охират каби тушунчалар, хусусан, ўлгандан кейин қиёматда тирилиб, Аллоҳ ҳузурида ҳисобот беришликнинг ҳақлиги тўғрисида уқдирилади.\n\nМеҳрибон ва раҳмли Аллоҳ номи билан (бошлайман).\n\n1. Қоф. Улуғ Қуръонга қасам!\n\nИзоҳ: Қасамёд этилди, лекин қасамнинг жавоби, яъни нимага қасамёд этилгани оятда зикр этилмади. Бунинг сабаби жавоб кейинги оятлар мазмунидан аён бўлиб турганидадир. Бу тақдирда қасам жавоби - Сиз, Эй Муҳаммад, қайта тирилиш ҳақ эканлигини ҳар қанча исботламоқчи бўлсангиз ҳам Макка аҳли ишонмайди, деган сўздир.\n\n2. Ҳа, уларга (фаришта ўрнига) ўзларидан бўлмиш бир огоҳлантирувчи (пайғамбар) келганидан ажабландилар. Шунда кофирлар айтдилар: «Бу жуда қизиқ нарса-ку!\n\n3. Бизлар ўлиб, тупроққа айланганимизда (яна тириламизми)?! Бу жуда узоқ (ақлга сиғмас) қайтишдир!»\n\n4. Биз улар(нинг мурдалари) ни ер камайтираётганини (чириб тупроққа айланаётганини) билганмиз. Бизнинг ҳузуримизда эса, (қилмишларини) сақловчи Китоб (Лавҳул-Маҳфуз) бордир.\n\n5. Йўқ, уларга Ҳақ (Қуръон) келганда, уни ҳам ёлғонга йўйдилар. Бас, улар изтиробли ишга (ҳолга) тушиб қолганлар.\n\nИзоҳ: Изтиробли ҳоллари - Қуръонни бир сеҳр десалар, бир шеър дедилар, бир афсона десалар, бир фолбинлик китоби дейишларидир.\n\n6. Ахир, улар устиларидаги осмонни - Биз уни қандай бино қилиб, (юлдузлар билан) безаб қўйганимизни ва унинг тешик(ёриқ)лари йўқ эканини кўрмадиларми?!\n\n7. Ерни эса ёйиқ (кенг) қилдик ва унга тоғларни ўрнатиб қўйдик ҳамда унда (ўсимлик, мевалардан) ҳар турли гўзал жуфтларни ундирдик.\n\n8. (Парвардигорга) қайтувчи ҳар бир бандага кўргазма ва эслатма бўлиши учун (шундай қилдик).\n\n9. Биз осмондан баракотли сув (ёмғир) ёғдириб, у билан боғларни ва ўриб олинадиган донларни ундирдик.\n\n10. Шунингдек, зич мевали, новдалари баланд хурмоларни ҳам.\n\n11. Бандаларга ризқ бўлсин учун (шундай қилдик). Яна у (сув) билан «ўлик» шаҳарни (ерни) «тирилтирдик». (Қабрлардан тирилиб) чиқиш ҳам мана шундай бўлур.\n\n12. Улардан (Макка кофирларидан) олдин Нуҳ қавми, қудуқ эгалари (Шуайб қавми), Самуд (қабиласи) инкор қилган эдилар.\n\n13. Шунингдек, Од(қабиласи), Фиръавн (қавми), Лутнинг оға-инилари,\n\n14. дарахтзор эгалари (яъни,Шуайб қавми) ва Туббаъ қавми ҳам. (Уларнинг) барчалари\n\nпайғамбарларни инкор этишгач, Менинг ваъдам (азобим уларга) муқаррар бўлди.\n\n15. Ахир, Биз аввалги яратишга (йўқдан бор қилишга) ожизлик қилдикми? Йўқ, улар эса янги яралишдан шубҳададирлар.\n\n16. Инсонни (Биз) яратганмиз, (демак,) унинг нафси васваса қиладиган (кўнглидан ўтган) нарсаларни ҳам билурмиз. Биз унга бўйин томиридан ҳам яқинроқдирмиз.\n\n17. Зотан, ўнг ва чап (томон)да ўтирган икки (ёзиб турувчи фаришта) қабул қилиб(ёзиб) турурлар.\n\n18. У бирор сўзни талаффуз қилса, албатта, унинг олдида ҳозиру нозир бўлган бир кузатувчи (сўзни ёзиб олувчи фаришта) бордир.\n\n19. Мана ўлим мастлиги (жон чиқиш пайти) ҳақиқатан (етиб) келди. (Эй, инсон,) бу (ўлим) сен ундан қочувчи бўлган нарсадир.\n\n20. (Тасаввур қилинг,) Сур ҳам чалинди. Бу (кофирларга азоб) ваъда қилинган Кундир!\n\n21. Ҳар бир жон ўзи билан бирга (уни маҳшарга) ҳайдовчи (бир фаришта) ва (амалларига) гувоҳлик берувчи (иккинчи фаришта) билан бирга келур.\n\n22. (Эй, инсон,) сен бу (оғир Кун)дан ғафлатда эдинг. Бас, Биз сендан пардангни очиб юбордик. Энди, бугун кўзинг ўткирдир.\n\n23. Унинг (кофирнинг) яқини (бўлган фаришта) дейди: «Мана бу (номаи аъмол) менинг ҳузуримда (доимо) ҳозир бўлган нарсадир».\n\n24. (Дўзах ходимларидан икки фариштага айтилур): «Ҳар бир ношукр, қайсарни жаҳаннамга ташлангиз!\n\n25. Шунингдек, яхшиликни ман этувчи, тажовузкор ва (Аллоҳга) шак келтирувчини ҳамки,\n\n26. у Аллоҳ билан бошқа «илоҳ»ни шерик қиган эди, уни қаттиқ азобга ташлангиз!»\n\n27. Унинг яқини (шайтон): «Парвардигоро, уни мен туғёнга солганим йўқ, лекин унинг ўзи (ҳақ йўлдан) йироқ залолатда бўлди», - дейди.\n\n28. (Аллоҳ) айтади: «Менинг даргоҳимда баҳслашманглар! Мен илгари сизларга таҳдид қилганман.\n\n29. Менинг даргоҳимда (қилинган) сўз ўзгартирилмас ва Мен бандаларга зулм қилувчи ҳам эмасдирман».\n\n30. У Кунда Биз жаҳаннамга «тўлдингми?», - дермиз, у эса: «Яна қўшимча борми?» - дер.\n\n31. Жаннат тақводор зотларга йироқ бўлмаган (бир маконга) келтирилур\n\n32. (ва уларга:) «Мана шу (неъматлар) сизларга - (Аллоҳга) қайтувчи, (аҳдини) сақловчига (ваъда қилиниб юрган нарсадир).\n\n33. Шунингдек, Раҳмондан ғойибона қўрққан ва тавба этувчи қалб билан келган кишиларга ҳам.\n\n34. Унга (жаннатга) саломат кирингиз! Бу (кун) мангу (қоладиган) Кундир», ( - дейилур).\n\n35. Уларга у жойда хоҳлаган нарсалари бордир. Бизнинг даргоҳимизда яна қўшимча (инъомлар) ҳам бордир.\n\n36. Улардан (Қурайш кофирларидан) олдин улардан қувватлироқ қанчалаб авлодни ҳалок қилдик. Бас, ўшалар нажот бормикан, деб шаҳарларни кезиб юрдилар.\n\n37. Албатта, бунда (ўйғоқ) қалб эгаси бўлган ёки ўзи ҳозир бўлиб, қулоқ тутган киши учун эслатма бордир.\n\n38. Биз осмонлар ва Ерни ҳамда уларнинг ўртасидаги (бор) нарсани олти кунда яратдик ва Бизга ҳеч қандай чарчоқ етгани йўқ.\n\n39. Бас, (эй, Муҳаммад,) улар (кофирлар) айтаётган сўзларга сабр қилинг ва Қуёш чиқишидан илгари ва ботишидан аввал Раббингизга ҳамд билан тасбеҳ айтинг (намоз ўқинг)!\n\n40. Яна кечанинг (бир қисмида) ва саждалар (намозлар) ортидан тасбеҳ айтинг!\n\nИзоҳ: Ушбу ва олдинги 39-оятларда беш вақт намозларнинг вақтларига ишорат бордир. Масалан, «Қуёш чиқишидан илгари» жумласи бомдод намозининг вақтига, «Ботишидан аввал» жумласи пешин билан аср вақтлари, 40-оятдаги «Кечанинг бир қисмида» жумласи шом билан хуфтан намозларининг вақтларини билдиради. (Мадорик тафсири).\n\n41. Жарчи (Исрофил фаришта) яқин бир макондан туриб жар соладиган Кунда (унга) қулоқ тутинг!\n\n42. У Кунда улар (барча халойиқ) у (даҳшатли) қичқириқни чинакамига эшитурлар. Бу (қабрлардан) чиқиш Кунидир.\n\n43. Албатта, Биз (барча жонзотни) тирилтирурмиз ва ўлдирурмиз. Қайтиш эса Биз саридир.\n\n44. У кунда уларнинг устидаги ер ёрилиб, (улар) шошган ҳолларида (чиқиб келурлар). Бу фақат Бизгагина осон бўлган тўплашдир.\n\n45. Биз улар (кофирлар) айтаётган гапларни яхши билурмиз. (Эй, Муҳаммад,) Сиз уларнинг устида (имонга) зўрловчи эмассиз. Бас, ушбу Қуръон билан Менинг таҳдидимдан қўрқадиган кишиларга насиҳат қилинг!"
  },
  {
    "name": "Ваз-зориёт сураси",
    "text": "ВАЗ-ЗОРИЁТ СУРАСИ\n\nЗориёт - ҳайдовчилар демакдир. Яъни, булутларни ҳайдаб юрувчи шамоллар. Аллоҳ шу сўз билан қасамёд этгани сабабли суранинг ўзидан олиб унга ном этиб қўйилган. Сурада охиратда рўй берадиган воқеалардан Аллоҳ таоло Ўз бандаларини огоҳ этиб, бу дунёда эзгу амалларни қилиб боришлик билан унга ҳозирлик кўриш лозимлиги таъкидланади.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман (булутларни) ҳайдаб юрувчи (шамол)ларга,\n\n2. юк (ёмғир) ташувчи (булут)ларга,\n\n3. (сув юзида) енгил сузувчи (кема)ларга\n\n4. ва (Аллоҳ буюрган) иш(лар)ни тақсимловчи (фаришта)ларгаки,\n\n5. сизларга ваъда қилинаётган нарса (қайта тирилиш), шубҳасиз, ростдир\n\n6. ва албатта, (Қиёмат кунида ҳисоб-китоб қилингандан кейин) жазо (ва мукофот) ҳам воқе бўлувчидир!\n\n7. (Юлдузлар ҳаракат қиладиган) йўллар эгаси бўлмиш осмонга қасамки,\n\n8. албатта, сизлар (ушбу Пайғамбар хусусида) қарама-қарши сўз узрадирсизлар!\n\n9. Ундан (Қуръондан ва Пайғамбардан) бурилган (бахтсиз) кимса оғиб кетур.\n\n10. (Ўша) ёлғончиларга ўлим!\n\n11. Улар (жаҳолат) гирдобида адашиб юрувчи кимсалардир.\n\n12. (Улар) жазо (қиёмат) куни қачон бўлишини сўрарлар.\n\n13. (У Кун) улар дўзахда синаладиган Кундир.\n\n14. (Ўшанда уларга айтилур): «Синовингизни тотинглар! Сизлар (дунёдалик пайтингизда) шоштирган нарса мана шудир!»\n\n15. Албатта, тақводорлар жаннатлар ва булоқлар узра бўлурлар.\n\n16. Парвардигорлари уларга ато этган нарсаларни (мукофотларни) олган ҳолларида (бўлурлар). Зеро, улар бундан илгари (дунёда) эзгу ишларни қилувчи эдилар.\n\n17. (Улар) туннинг озгина (қисмидагина) ухлар эдилар.\n\n18. Саҳарларда улар (Аллоҳдан) мағфират сўрар эдилар.\n\n19. Уларнинг мол-мулкларида соил ва маҳрум (муҳтож) кишилар учун (ажратилган) ҳақ (улуш) бўлар эди.\n\n20. (Эй, инсонлар,) ерда ишонувчилар учун аломатлар бордир.\n\n21. Ўзларингизда ҳам. Ахир, кўрмайсизларми?!\n\n22. Осмонда эса сизларнинг ризқларингиз (ёмғир) ва сизларга ваъда қилинаётган нарса (жаннат) бордир.\n\n23. Бас, осмон ва Ернинг Парвардигорига қасамки, албатта, у (ваъда) худди сизларнинг сўзлашингиз каби (ҳақ ва рост)дир!\n\n24. (Эй, Муҳаммад,) Сизга Иброҳимнинг азиз меҳмонлари ҳақидаги хабар келдими?\n\n25. Ўшанда улар (Иброҳим) ҳузурига кириб: «Салом», - дейишганда, у ҳам: «Салом. (Булар) нотаниш қавм-ку», - деди. .\n\n26. Сўнгра у аста оиласи олдига чиқиб, бир семиз бузоқни (сўйиб, пишириб) келтирди.\n\n27. Уни уларга яқин қилиб, «(Таомдан) емайсизларми?» - деди.\n\n28. (Лекин овқатга қўл чўзишмагач,) улардан хавфсирай бошлади. (Шунда) улар: «Қўрқмагин. (Биз фаришталар таом емаймиз)», - дедилар ва (Иброҳимга) бир доно ўғил (туғилиши) хушхабарини бердилар.\n\n29. Шунда (Иброҳимнинг) хотини қичқирганча келдида, (ажабланганидан) ўзининг юзига уриб: «(Ахир, мен) туғмас кампир(ман)ку!» - деди.\n\n30. Улар айтдилар: «Парвардигоринг мана шундай, деди. Албатта, Унинг Ўзи ҳикмат ва билим соҳибидир».\n\n31. (Иброҳим) деди: «Эй, элчилар, юмушларингиз недир?»\n\n32. Айтдилар: «Бизлар бир жиноятчи қавмга (Лут қавмига) юборилдик.\n\n33. Лой сополидан қилинган тошни улар узра ёғдиришимиз керак.\n\n34. Парвардигоринг наздида ҳаддан ошувчи кимсалар учун (ҳар бир тошга) белги қўйилган (номлари ёзиб қўйилган). «\n\n35. Бас, Биз у жойдаги мўъминлардан бўлмиш кишиларни чиқариб юбордик.\n\n36. У жойда бир хонадондан (Лут хонадонидан) ўзга мусулмонларни топмадик.\n\n37. Биз (кофирларни ҳалок қилганимиздан сўнг) аламли азобдан қўрқадиган зотлар учун у жойда аломат қолдирдик.\n\n38. Мусо (қиссаси)да ҳам (ибрат бордир). Эсланг, Биз уни аниқ ҳужжат билан Фиръавн олдига юборган эдик.\n\n39. У ўз аркони (давлати)га суяниб, имон келтиришдан юз ўгирди ва: «(Мусо) сеҳргар ёки мажнун», - деди.\n\n40. Бас, Биз уни ҳам, қўшинларини ҳам ушлаб, уларни денгизга отдик (ғарқ қилиб юбордик). У маломатга лойиқдир.\n\n41. Од (қабиласи қиссаси)да ҳам (ибрат бордир). Қайсики, Биз уларнинг устига яхлит (фойдасиз) бўронни юборган эдик.\n\n42. У (бўрон) ниманинг устидан ўтса, албатта, уни (ҳалок этиб), худди чириган суяклардек қилиб қўяр эди.\n\n43. Самуд (қабиласининг қиссаси)да ҳам (ибрат бордир). Қайсики, уларга (ман этилган туяни сўйиб юборганларида) «бир вақтгача (яъни, уч кунгача тириклик неъматидан) баҳраманд бўлингиз», - дейилган эди.\n\n44. Бас, улар Парвардигорнинг амри (итоати)дан кибр қилишгач, қараб турган ҳолларида уларни чақмоқ урди.\n\n45. Бас, улар (қочиш учун ўринларидан) туришга ҳам қодир бўлмадилар ва (ҳеч ким томонидан) ёрдам берилувчи ҳам бўлмадилар.\n\n46. (Мазкур қавмлардан) олдин Нуҳ қавмини ҳам (ҳалок қилгандирмиз). Чунки, улар фосиқ (итоатсиз) қавм эдилар.\n\n47. Осмонни Биз «қўллар» билан барпо этдик. Дарҳақиқат, Биз қудратлидирмиз.\n\n48. Ерни эса (ёйиб) тўшаб қўйдик. Бас, (Биз) нақадар яхши ёювчидирмиз!\n\n49. Сизлар эслатма олишларингиз учун Биз ҳар бир нарсани жуфт-жуфт қилиб яратдик.\n\n50. (Эй, Муҳаммад, уларга айтинг): «Бас, Аллоҳга (имон келтириш учун) қочинглар! Албатта, мен сизлар учун У зот(нинг азоби)дан аниқ огоҳлантирувчидирман.\n\n51. Аллоҳ билан бирга яна бошқа илоҳ бор, деманглар! Албатта, мен сизлар учун У(нинг азоби)дан аниғ огоҳлантирувчидирман».\n\n52. Худди шунингдек, улардан (Макка мушрикларидан) аввалги (кофир)ларга (бирор) пайғамбар келса, улар ҳам, албатта, уни сеҳргар ёки мажнун, дер эдилар.\n\n53. Улар ўша (сўз)ни бир-бирларига васият қилиб қолдирганмилар? Йўқ! Улар туғёнга кетган қавмлардирлар!\n\n54. Бас, (эй, Муҳаммад,) Сиз улардан юз ўгиринг! Энди Сиз маломат қилинувчи эмассиз.\n\n55. Эслатинг! Зеро, эслатма мўминларга манфаат этказур.\n\n56. Мен жин ва инсни фақат Ўзимга ибодат қилишлари учунгина яратдим.\n\n57. Мен улардан бирор ризқ истамасман ва улар Мени таомлантиришини ҳам истамасман.\n\n58. Зеро, Аллоҳнинг Ўзи (барча халойиққа) ризқ берувчи, қувват соҳиби ва қудратлидир.\n\n59. Бас, золим (кофир)лар учун, шубҳасиз, худди (илгари ўтган кофир) дўстларининг насибалари каби (азобдан) насиба бордир. Бас, улар Мени(нг азобимни) қистамай қўя қолсинлар!\n\n60. Бас, кофир бўлган кимсаларга ваъда қуилинаётган Кунларида уларнинг ҳолларига вой!"
  },
  {
    "name": "Тур сураси",
    "text": "ТУР СУРАСИ\n\nТур - тоғ номи. Мусо (а. с.) Аллоҳ билан шу тоғда сўзлашган. У Миср араб республикасининг Синай ярим оролида жойлашгандир.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман Тур (тоғи) билан,\n\n2. сатрланган Китоб (Қуръон) биланки,\n\n3. (у) очиқ саҳифададир;\n\n4. яна Байтул-Маъмур билан,\n\nИзоҳ: «Байтул-Маъмур»нинг мазмуни обод уй демакдир. Ундан мурод осмондаги бир даргоҳдирким, беадад фаришталар унга келиб-кетиб турадилар. Демак, фаришталар билан обод уй дегани бўлур.\n\n5. баланд кўтарилган том (осмон) билан\n\n6. ва тўлқинланган денгиз билан-ки,\n\n7. Раббингизнинг азоби, шубҳасиз, воқе бўлувчидир!\n\n8. Уни даф этувчи (куч) йўқдир.\n\n9. У Кунда осмон айланур.\n\n10. Тоғлар ҳам (самода тўзон каби) сайр қилур.\n\n11. Ана ўша Кунда (пайғамбарларни) инкор этувчилар ҳолига вой!\n\n12. Улар (залолатга) чўмиб, бепарво ўйнаб юрадиган кимсалардир.\n\n13. У Кунда улар жаҳаннам олови сари ҳайдалурлар.\n\n14. Ва уларга дейилур): «Сизлар ёлғон деб юрган дўзах мана шудир.\n\n15. Қани, бу ҳам сеҳрми ёки сизлар кўрмаяпсизларми?!\n\n16. Унда тобланингиз! Энди (унинг азобига) хоҳ сабр қилинглар, хоҳ сабр қилманглар- сизларга баробардир! Сизлар фақат ўзларингиз қилиб ўтган қилмишларингиз жазосини олурсизлар».\n\n17. Тақводор зотлар эса боғлар ва неъматлар ичрадирлар.\n\n18. Парвардигорлари ато этган нарсалар билан шод-хуррамдирлар. Парвардигорлари уларни дўзах азобидан сақлагандир.\n\n19. (Уларга айтилур): «Сизлар қилиб ўтган (яхши) амалларингиз сабабли бемалол енглар ва ичинглар!\n\n20. Қатор сўриларда ястанган ҳолларингизда». Биз уларга кенг, қора кўзли ҳурларни жуфт қилиб берурмиз.\n\n21. Ўзлари имон келтириб, зурриётлари ҳам уларга имон билан эргашган зотларга (ўша) зурриётларини қўшиб, уларга қилган амалларидан бирор нарсани ҳам камайтирмаймиз. Ҳар бир кимса ўзи қилган иши билан гаровлангандир.\n\n22. Яна Биз уларни кўнгиллари истайдиган мева ва гўшт билан қувватлантирурмиз.\n\n23. Улар у жойда (шундай шароб) косаларини талашиб (қўлма-қўл) қилиб ичурларки, унда на беҳуда гап ва на гуноҳ иш бўлур.\n\n24. Уларнинг устида гўё (садаф ичида) яширинган гавҳардек (пок ва хушсурат) ғуломлар айланиб (хизмат қилиб) юрар.\n\n25. Улар бир-бирларига қараб, савол-жавоб қилишурлар.\n\n26. Айтурлар: «Ҳақиқатан, бизлар илгари (дунёда) оиламиз орасида (Аллоҳ азобидан) қўрқувчи эдик.\n\n27. Мана, Аллоҳ бизларни мамнун этди ва бизларни «самум» (дўзах шамоли)дан сақлади.\n\n28. Дарҳақиқат, бизлар илгари (дунёда) Унга дуо қилар эдик. Албатта, Унинг Ўзи марҳаматли ва раҳмлидир».\n\n29. Бас, (эй, Муҳаммад,) (инсонларга) эслатма бераверинг, чунки Сиз Раббингизнинг неъмати сабабли коҳин (фолбин) ҳам, мажнун ҳам эмасдирсиз.\n\n30. Балки, улар (мушриклар): «(Муҳаммад) шоирдир. Бизлар унга замон ҳодисотлари (етиши)ни кутармиз», - дерлар?!\n\n31. Айтинг: «Кутаверинглар! Мен ҳам сизлар билан бирга кутувчилардандирман».\n\n32. Балки, уларни «ақллари» мана шунга буюрар?! Ёки улар туғёнга кетган қавмдирлар?!\n\n33. Балки, улар: «(Муҳаммад Қуръонни) ўзи ичидан тўқиб олган»,- дерлар?! Йўқ, улар имон келтирмаслар!\n\n34. Бас, агар ростгўй бўлсалар, ўзлари ҳам ўша (Қуръон)га ўхшаш бирор сўз (китоб) элтирсинларчи?!\n\n35. Ёки улар ҳеч нарсадан (яъни, Яратувчисиз) яралиб қолганмилар?! Ёки улар ўзлари яратувчимилар?!\n\n36. Ёки осмонлар ва Ерни ҳам улар яратганмилар?! Йўқ, улар ишонмаслар!\n\n37. Ёки уларнинг ҳузурларида Раббингизнинг хазиналари борми?! Ёки улар (бутун борлиқни) бошқариб турувчимилар?!\n\n38. Балки, уларда (чиқиб, фаришталарнинг сўзларини) эшитиб оладиган нарвон бордир?! У ҳолда уларнинг эшитиб олувчиси аниқ ҳужжат келтирсин!\n\n39. Ёхуд қизлар (фаришталар) Унга-ю, ўғиллар сизларгами?\n\n40. (Эй, Муҳаммад,) балки Сиз улардан (пайғамбарлигингиз учун) ҳақ сўраётгандурсизки, улар (ўша) тўловдан қийналгандирлар?!\n\n41. Ёки уларнинг ҳузурларида ғайб (илми) бўлиб, улар (ундан кўчириб) ёзиб олаётирларми?!\n\n42. Балки, улар (Сизни ҳалок қилиш учун) бирор ҳийла қилмоқчидирлар?! У ҳолда ўша кофир бўлган кимсаларнинг ўзлари «ҳийла»га гирифтор бўлурлар.\n\n43. Ёхуд улар учун Аллоҳдан ўзга илоҳ борми?! Аллоҳ уларнинг ширкларидан покдир!\n\n44. Агар улар (устиларига) осмоннинг бир парчаси тушаётганини кўрсалар ҳам «Бу қалин булутдир», - дерлар.\n\n45. Бас, (эй, Муҳаммад,) Сиз уларни, то ўзлари ҳалок қилинадиган кунларига рўбарў бўлгунларича, қўйиб беринг!\n\n46. У Кунда уларнинг ҳийлалари ҳеч фойда бермас ва уларга ёрдам ҳам берилмас.\n\n47. Албатта, золим (кофир) бўлган кимсалар учун бундан (Қиёматдан) илгари (дунёда) ҳам азоб(лар) бордир. Лекин, уларнинг аксарияти (буни) билмаслар.\n\n48. (Эй, Муҳаммад,) Сиз Раббингизнинг ҳукмига сабр қилинг! Зотан, Сиз Бизнинг кўз ўнгимизда (ҳимоямизда)дирсиз! (Тонгда уйқудан) турган пайтингизда, Раббингизга ҳамд билан тасбеҳ айтинг!\n\n49. Шунингдек, кечадан (вақт ажратиб) ва юлдузлар юз ўгиргач (ботгач), (саҳарда) ҳам Унга тасбеҳ айтинг."
  },
  {
    "name": "Нажм сураси",
    "text": "НАЖМ СУРАСИ\n\nСурада келган энг ажиб маълумотлардан бири - бу меърож кечасининг тасвиридир. Яъни, Муҳаммад (а. с.) Маккадан то Масжиди Ақсогача, сўнг у ердан осмонлар узра парвоз қилиб, Аллоҳ буюрган жойгача самовий сайр қилган кечалари ҳақ эканлигига ушбу сурада қатъий далиллар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Ботиб кетаётган юлдузга қасамки,\n\n2. сизларнинг соҳибингиз (яъни Муҳаммад) залолатга кетгани ҳам йўқ, йўлдан озгани ҳам йўқ!\n\n3. (Қуръонни) ўз ҳавоси (хоҳиши) билан сўзламас.\n\n4. У (Қуръон) фақат (Аллоҳ томонидан) ваҳий қилинаётган (туширилаётган) бир ваҳийдир.\n\n5. Унга (тиловатни) шиддатли қувватга эга бўлмиш зот (Жаброил) таълим бермишдир.\n\n6. (У) иқтидорли (фаришта)дир. Бас, у турди.\n\n7. Ўзи олий уфқда эди.\n\n8. Сўнгра яқинлашиб, пастлади.\n\n9. Бас, (Муҳаммадга) икки камон оралиғидек ёки (ундан ҳам) яқинроқ бўлди.\n\n10. Бандаси (Муҳаммад)га Аллоҳ туширган ваҳийни келтирди.\n\n11. Кўнгил кўрган нарсасида ёлғончи бўлмади.\n\n12. Энди сизлар, (эй, мушриклар, Пайғамбар) кўриб турган нарсаси устида у билан тортишурмисизлар?!\n\n13. Қасамки, (Муҳаммад Жаброилни) иккинчи бор кўрди.\n\n14. (Жаннат) чеккасидаги Нилуфар олдида.\n\n15. Маъво жаннати ҳам ўша (Нилуфар)нинг олдидадир.\n\n16. Ўшанда Нилуфарни ўраган нарса (Аллоҳнинг файзи) ўраб олган эди.\n\n17. (Пайғамбарнинг) кўзи (четга) оғгани ҳам йўқ, ўз ҳаддидан ошгани ҳам йўқ.\n\n18. Дарҳақиқат, у (ўша соатда) Парвардигорининг буюк аломатларини кўрди.\n\n19. (Эй, мушриклар,) кўрдингизми (санамларингиз) - «Лот, «Уззо»ни\n\n20. ва яна учинчилари бўлмиш «Манот»ни?\n\n21. Эркак (жинси) сизларники-ю, аёл (жинси) У зотникими?!\n\nИзоҳ: Яъни Аллоҳ таоло мушрикларнинг сўзларидан олиб ўзларига раддия қилмоқда. Дарҳақиқат, уларнинг бузуқ эътиқоди бўйича мабодо Аллоҳ фарзанд тутмоқчи бўлганда эди, қизларни эмас ўғил фарзанд тутган бўлмасмиди?! Буни хаёлга ҳам келтириб бўлмайди. Зеро, Аллоҳнинг хоҳ фарзанд, хоҳ бошқа нарсага эҳтиёжи бор деб ҳисоблаш ширкдир.\n\n22. У ҳолда бу адолатсиз тақсим-ку?!\n\n23. У (ном)лар фақат сизлар ўзларингиз ва ота-боболарингиз қўйиб олган номлардир. Аллоҳ улар (маъбудалиги) ҳақида бирор ҳужжат туширган эмас. У (мушрик)ларга Парвардигорлари томонидан ҳидоят (Қуръон) келиб турган ҳолда улар фақат гумонга ва ҳавойи нафсларигагина эргашмоқдалар.\n\n24. Ёки инсонга орзу қилган нарсаси бўлавердими?!\n\n25. Бас, охират ҳам, дунё ҳам ёлғиз Аллоҳникидир.\n\n26. Осмонларда қанчадан-қанча фаришталар бўлиб, ўшаларнинг шафоатлари ҳам - Аллоҳ Ўзи хоҳлаган ва рози бўлган кишиларга (шафоатга) изн бермагунича - фойда бермас.\n\n27. Дарвоқе, охиратга имон келтирмайдиган кимсалар фаришталарни аёл номи билан атайдилар.\n\n28. Ҳолбуки, улар учун бу ҳақда бирор билим (ҳужжат) йўқдир. Улар фақат гумон (тахмин)га эргашурлар, холос. Гумон эса, асло ҳақиқат ўрнига ўтмас.\n\n29. Бас, (эй, Муҳаммад,) Бизнинг эслатмамиздан юз ўгириб кетган ва фақат дунё ҳаётинигина истаган кимсалардан воз кечинг!\n\n30. Уларнинг «илм»дан етган жойлари мана шудир. Албатта, Раббингизнинг Ўзи Унинг йўлидан озган кимсаларни яхши билувчидир ва У ҳидоят топганни ҳам яхши билувчидир.\n\n31. Осмонлардаги ва Ердаги бор нарсалар фақат Аллоҳникидир! У ёмонлик (гуноҳ) қилиб ўтган кимсаларни қилган амаллари билан жазолагай ва эзгу амал қилган зотларни гўзал (савоб, жаннат) билан мукофотлагай.\n\n32. Улар (жаннат аҳли) кичик хатолардан бошқа катта гуноҳлардан ва бузуқликлардан йироқ юрадиган зотлардир. Албатта, Раббингиз мағфирати кенг зотдир. У (Одамни) Ердан (тупроқдан) пайдо қилган пайтиданоқ ва сизлар оналарингиз қорнида ҳомила бўлган пайтингизданоқ сизларни яхши билувчидир. Бас, сизлар ўзларингизни оқламай қўяқолинглар! У тақводор кишиларни яхши билувчидир.\n\n33. (Эй, Муҳаммад,) кўрдингизми, ким юз ўгириб кетди,\n\n34. ва озгина мол бериб, (кейин шарт қилинган молни беришни) тўхтатди?!\n\nИзоҳ: Бу ерда танқид қилинаётган шахс Макка мушрикларидан Валид ибн Муғира бўлиб, бошқа бир мушрик агар Исломга кирмасанг охиратдаги гуноҳларингни ўз бўйнимга оламан, лекин фалон миқдорда менга ҳақ тўлайсан, деб шартлашган. Валид рози бўлиб, пулни бир қисмини бериб, қолган қисмини бермаган. Оятда ана ўшаларнинг аҳмоқона уринишлари тасвирланган.\n\n35. Унинг ҳузурида ғайб илми бормидики, у (ундан келажакни) кўра олса?!\n\n36. Ёки (у) Мусо саҳифаларидаги нарсалардан бехабарми?!\n\n37. Ёки вафодор зот - Иброҳимнинг (саҳифаларидан) ҳамми?!\n\n38. (Уларда ёзилган эдики:) ҳеч бир кўтарувчи (гуноҳкор) ўзга (жоннинг) юкини (гуноҳини) кўтармас.\n\n39. Инсонга фақат ўзи қилган ҳаракатигина (мансуб) бўлур.\n\n40. Унинг қилган саъйи (ҳаракати) яқинда (Қиёматда) кўринур.\n\n41. Сўнгра у тўла жазо (ёки мукофот) олур.\n\n42. Албатта, охирги манзил ёлғиз Раббингиз олдига (бормоқлик)дир.\n\n43. Албатта, кулдирган ҳам, йиғлатган ҳам Унинг Ўзидир.\n\n44. Албатта, ўлдирган ҳам, тирилтирган ҳам Унинг Ўзидир.\n\n45. У эркак ва аёл - жуфтларни яратгандир\n\n46. шитоб чиқадиган нутфа (маний)дан.\n\n47. Албатта, (ўлганидан сўнг) иккинчи бор пайдо қилиш ҳам фақат Унинг зиммасидадир.\n\n48. Албатта, бой қилган ҳам, бадавлат қилган ҳам Унинг Ўзидир.\n\n49. Албатта, Шеъро (юлдузи)нинг Парвардигори ҳам Унинг Ўзидир.\n\nИзоҳ: Шеъро - У самода жавзо юлдузидан кейин кўринадиган юлдуз бўлиб, Хузоа қабиласи унга сиғинар эдилар.\n\n50. Ҳақиқатан, У аввалги Од (қабиласи)ни ҳалок этди.\n\n51. Яна Самуд (қабиласи)ни ҳам. Бас, (улардан бирортасини тирик) қолдирмади.\n\n52. Яна У илгари Нуҳ қавмини ҳам (ҳалок қилган эди). Чунки уларнинг ўзлари ўта золим ва туғёнга кетган кимсалар эдилар.\n\n53. Яна У зот остин-устин бўлган қишлоқни (Лут қавмини) ҳам (ҳалок этган).\n\n54. Уни ўраган нарса (ёғилган тошлар) билан ўраб ташлади.\n\n55. Бас, (эй, инсон,) Парвардигорингнинг қайси неъматлари ҳақида шубҳа қилурсан?!\n\n56. Бу (Муҳаммад) ҳам аввалги огоҳлантирувчилардан бир огоҳлантирувчидир.\n\n57. Яқин бўлувчи (Қиёмат) яқин қолди.\n\n58. Унинг учун Аллоҳдан ўзга очувчи (билувчи) йўқдир.\n\n59. (Эй, мушриклар,) ҳали сизлар мана шу Сўздан (Қуръондан) ажабланаяпсизларми?!\n\n60. Йиғламасдан, кулаяпсизларми?!\n\n61. Ғофиллик ҳолларингда-я?!\n\n62. Бас, Аллоҳга сажда ва ибодат қилингизлар! (Сажда ояти)"
  },
  {
    "name": "Қамар сураси",
    "text": "ҚАМАР СУРАСИ\n\nҚамар - ой. Сурада ойнинг иккига бўлиниб, мўъжиза юз бергани ҳақида оятлар бўлгани учун номи шундай аталади.\n\nМеҳрибон ва раҳмли Аллоҳ номи билан (бошлайман).\n\n1. Қиёмат яқинлашди. (Мана) ой ҳам бўлинди.\n\n2. Агар улар (Қурайш кофирлари бирор мўъжиза кўрсалар,) юз ўгирурлар ва «(Бу) давом этаётган сеҳр- ку!» дерлар.\n\nИзоҳ: Макка мушриклари Пайғамбар (а. с.)га «Агар осмондаги ойни иккига бўлсанг, сенга ишонамиз», - дедилар. Расулуллоҳ (с. а. в) Аллоҳдан илтижо қилиб сўраганларида, шу мўъжиза юз берган. Лекин барибир улар буни ҳам сеҳрга йўйганлар ва куфру ширкларида давом этганлар.\n\n3. Улар (пайғамбарни) инкор этдилар ва ҳавойи-нафсларига эргашдилар. Ҳар бир иш қарорини топувчидир.\n\n4. Уларга (тарихий) хабарлар келган ва уларда (ёвузликдан) тақиқ бор эди.\n\n5. (У) етук ҳикмат бўлса-да, огоҳлантиришлар фойда бермади.\n\n6. (Эй, Муҳаммад,) энди Сиз улардан юз ўгиринг! Чақирувчи (Исрофил) нотаниш бир нарсага (ҳисоб- китобга) чақирадиган Кунда\n\n7. (улар) кўзлари (қўрқувдан) қуйига боқлған ҳолларида, гўё тўзиган чигирткалар каби қабрларидан чиқиб келурлар!\n\n8. Чақирувчи томонига шошганларича борар эканлар, кофирлар: «Бу оғир Кундир», - дерлар.\n\n9. Улардан (Макка кофирларидан) олдин Нуҳ қавми ҳам (Уни) инкор этган эди. Улар бандамиз (Нуҳ)ни ёлғончига чиқаришиб: «(У) бир мажнун», - дедилар ва у (пайғамбарлик ижросидан) тўсиб қўйилди.\n\n10. Шунда у Парвардигорига: «Мен мағлубдирман, ёрдам қилгин!» - деб дуо қилди.\n\n11. Биз осмон дарвозаларини (тинимсиз) қуйилувчи сув билан очиб юбордик.\n\n12. Яна ердан булоқлар чиқариб юбордик. Бас, (осмон ва Ер) суви тақдир қилиб қўйилган бир иш узра учрашдилар.\n\n13. Уни (Нуҳни) эса тахталару михлар ясамасида (кемада) кўтардик.\n\n14. У (кема) Бизнинг «кўзларимиз» ўнгида (ҳимоямизда) сузар. (Бу) инкор қилинган киши (Нуҳ) учун мукофотдир.\n\n15. Биз уни (Тўфон асоратини) бир аломат қилиб қолдирдик. Бас, эслатма олувчи борми?!\n\n16. Бас, Менинг азобим ва огоҳлантиришларим қандай экан?!\n\n17. Ҳақиқатан, Биз Қуръонни зикр (эслатма) учун осон қилиб қўйдик. Бас, эслатма олувчи борми?!\n\n18. Од (қабиласи ҳам пайғамбарни) инкор этди. Бас, Менинг азобим ва огоҳлантиришларим қандай\n\nҚуръони карим маънолари таржимаси. Таржимон: Абдулазиз Мансур бўлди?!\n\n19. Биз уларнинг устига давомли наҳс (шум) кунида бир даҳшатли бўронни юбордик.\n\nИзоҳ: Шаввол ойининг охирги чоршанбасидан бошлаб бир ҳафта.\n\n20. (У) одамларни суғурилувчи хурмо (дарахти) таналаридек суғуриб кетар эди.\n\n21. Бас, Менинг азобим ва огоҳлантиришларим қандай экан?!\n\n22. Биз Қуръонни зикр (эслатма) учун осон қилиб қўйдик. Бас, эслатма олувчи борми?!\n\n23. Самуд (қабиласи ҳам) огоҳлантиришларни инкор этди.\n\n24. Бас, айтдилар: «Бизлар ўзимизнинг орамиздаги бир одамга эргашамизми?! У ҳолда бизлар ҳақиқатан ҳам гумроҳлик ва нодонликда бўлурмиз-ку!\n\n25. Бизларнинг орамиздан ўшанга эслатма (ваҳий) ташланибдими?! Йўқ, у каззоб ва кибрлидир».\n\n26. Улар тонгла (охиратда) ким каззоб ва кибрли эканини билиб олурлар.\n\n27. Биз уларни синаш учун бир туя юборувчидирмиз. Бас, (эй,Солиҳ,) сен (уларни) кузат ва (азиятларига) сабр қилиб тур!\n\n28. Сувнинг улар билан (туя) ўртасида тақсимлаб қўйилгани ва ҳар бир ичишга (навбат билан) ҳозир бўлиш (лозимлиги) ҳақида уларга хабар бергин!\n\n29. Сўнгра улар (Самуд қабиласи) ўзларининг бир шерикларини (туяни сўйишга) чорлаган эдилар, у ишга киришди ва (туяни) сўйиб юборди.\n\n30. Бас, (уларга) Менинг азобим ва огоҳлантиришларим қандай бўлди?!\n\n31. Биз уларнинг устига бир қичқириқ юборган эдик, улар худди қўранинг чўплари каби (яксон) бўлдилар.\n\n32. Биз Қуръонни зикр (эслатма) учун осон қилиб қўйдик. Бас, эслатма олувчи борми?\n\n33. Лут қавми (у келтирган) огоҳлантиришларни инкор этди.\n\n34. Дарвоқе, Биз уларнинг устига (тошли) бўрон юбордик. Илло, Лут оиласигагина (тонг) саҳарда нажот бердик.\n\n35. (Бу) Бизнинг ҳузуримиздан бўлмиш неъматдир. Шукр қилганларни мана шундай мукофотлаймиз.\n\n36. (Лут) Бизнинг (азоб билан) ушлашимиздан уларни (ўз қавмини) огоҳлантирган эди, (аммо) улар огоҳлантиришларга шубҳа билан қарадилар.\n\n37. Улар (Лутнинг) меҳмон(лар)ини йўлдан урмоқчи бўлдилар. Бас, Биз уларнинг кўзларини кўр қилиб қўйдик. Бас, Менинг азобимни ва огоҳлантиришларимни тотиб кўринглар.\n\n38. Ҳақиқатан, эрта тонгда уларга устивор азоб келди.\n\n39. Бас, Менинг азобимни ва огоҳлантиришларимни тотиб (инкор этиб) кўринглар.\n\n40. Биз Қуръонни зикр (эслатма) учун осон қилиб қўйдик. Бас, эслатма олувчи борми?!\n\n41. Фиръавн зодагонларига ҳам огоҳлантиришлар келди.\n\n42. лар Бизнинг мўъжизаларимизни инкор этганларидан сўнг, Биз уларни кучли ва қудратли зот ушлаши билан ушладик.\n\n43. (Эй, Макка аҳли,) сизларнинг кофирларингиз ана улардан яхшироқми ёки сизлар учун (самовий) китобларда оқлов (васиқаси) борми?!\n\n44. Балки, улар: «Биз енгувчи жамоатдирмиз», - дейишар?!\n\n45. Яқинда ўша жамоат енгилиб, ортларига қараб қочиб қолурлар.\n\nИзоҳ: Бу мусулмонларнинг Бадр жангида эришажак ғалабалари ҳақида башорат эди.\n\n46. (Бугина эмас,) балки уларга ваъда қилинган вақт Қиёматдир. Қиёмат эса янада ҳалокатли ва аччиқдир.\n\n47. Албатта, жиноятчилар гумроҳлик ва нодонликдадирлар.\n\n48. Улар юз тубан ҳолларида дўзах сари судраладиган Кунда (уларга): «Дўзах таъсирини тотиб кўринглар!» - (дейилур).\n\n49. Албатта, Биз ҳар бир нарсани ўлчов билан яратдик.\n\n50. Бизнинг фармонимиз фақат биргина («Бўл», - деган сўз)дир. (Муддати) кўз юмиб очгунчадир.\n\n51. Биз сизларнинг ўхшашларингизни ҳалок қилдик. Бас, эслатма олувчи борми?\n\n52. Улар қилган ҳар бир нарса битикларда (номаи аъмолларида)дир.\n\n53. Ҳар бир кичик ва катта (иш Лавҳул-Маҳфузда) битилгандир.\n\n54. Албатта, тақводорлар жаннатларда ва дарёлар узра\n\n55. қодир Подшоҳ ҳузуридаги садоқат мақомида бўлурлар."
  },
  {
    "name": "Ар-Рахмон сураси",
    "text": "АР-РАҲМОН СУРАСИ\n\nАр-Раҳмон - Аллоҳнинг гўзал исмларидан бири. Сурада Аллоҳ таоло инсоният ва жинларга бу дунё ва охиратда ато этган ва этажак неъматларидан баъзиларини эслатиб, ўттиз бор: «Бас, Раббингизнинг қайси бир неъматларини инкор этасизлар?!» - деб уларга хитоб этган.\n\nМеҳрибон ва раҳмли Аллоҳ номи билан (бошлайман).\n\n1. Меҳрибон (Аллоҳ)\n\n2. Қуръонни таълим берди.\n\n3. (У) инсонни яратди.\n\n4. Унга баённи (нутқни) таълим берди.\n\n5. Қуёш ҳам, ой ҳам (аниқ) ҳисоб билан (жорийдирлар).\n\n6. Полиз экинларию дарахтлар ҳам (Аллоҳга) сажда қилур (бўйин сунур).\n\n7. Осмонни баланд қилиб қўйди ва тарозини жорий қилди.\n\n8. Токи, тарозида ҳаддан ошмагайсизлар.\n\n9. (Эй, инсонлар, муомалада) вазнда адолат ўрнатинглар ва тарозидан уриб қолманглар!\n\n10. (У) Ерни одамлар учун (текис қилиб) қўйди.\n\n11. Унда мева ва ғунчали хурмо дарахтлари бор.\n\n12. Яна сомонли донлар ва райҳон (гуллари бор).\n\n13. Бас, (эй, инс ва жинлар,) Раббингизнинг қайси неъматларини инкор этасизлар?!\n\n14. У инсонни (Одамни) сопол янглиқ қуруқ лойдан яратди.\n\n15. Жин (ва шайтонларни) эса оловдан яратди.\n\n16. Бас, (эй, инс ва жинлар,) Раббингизнинг қайси неъматларини инкор этасизлар?!\n\n17. (Аллоҳ) икки машриқнинг (яъни, кун ва ой чиқадиган томонларнинг) ҳам, икки мағрибнинг (кун ва ой ботадиган томонларнинг) ҳам Парвардигоридир.\n\n18. Бас, (эй, инс ва жинлар,) Раббингизнинг қайси неъматларини инкор этасизлар?!\n\n19. У икки денгиз (дарё)ни бир-бирлари билан учрашадиган қилиб (ёнма-ён) оқизиб қўйди.\n\n20. (Аммо) у иккисининг ўртасида бир тўсиқ бўлиб, улар (ўша тўсиқдан) ошиб ўтмаслар.\n\nИзоҳ: Адан кўрфази билан Қизил денгиз туташган Боб ал-Мандаб бўғозида ва Атлас уммони (Атлантик океани) билан Оқ (Ўрта Ер) денгиз туташган Жабали Ториқ (Гибралтар) бўғозида икки денгиз суви бир-бирига аралашмаган ҳолда оқар экан. Бу ҳақда 14 аср аввал зикр қилинганлигини билгач, машҳур сайёҳ капитан Кусто ҳам Қуръони Каримнинг илоҳий мўъжиза эканлигини тан олди.\n\n21. Бас, (эй, инс ва жинлар,) Раббингизнинг қайси неъматларини инкор этасизлар?!\n\n22. У иккисидан (денгиздан) марварид ва маржон чиқур.\n\n23. Бас, (эй, инс ва жинлар,) Раббингизнинг қайси неъматларини инкор этасизлар?!\n\n24. Унинг денгизда (елканлари) тоғлар каби баланд кўтарилган кемалари ҳам бордир.\n\n25. Бас, (эй, инс ва жинлар,) Раббингизнинг қайси неъматларини инкор этасизлар?!\n\n26. (Ер) юзидаги барча мавжудот фонийдир.\n\n27. Улуғлик ва икром соҳиби бўлмиш Раббингизнинг «юзи» боғлий қолур.\n\n28. Бас, (эй, инс ва жинлар,) Раббингизнинг қайси неъматларини инкор этасизлар?!\n\n29. Осмонлар ва Ердаги (барча) жонзот (ҳожатларини) Ундан сўрар. У ҳар куни фаолиятдадир.\n\nИзоҳ: Аллоҳ таоло кеча ва кундузнинг ҳар бир дақиқа ва сониясида бирор ишни қилиб турган бўлади. Масалан, бировни кечиради, бировнинг ҳожатини чиқаради, кимнингдир даражасини кўтаради, кимнидир пастлатади, ниманидир яратади, кимларнидир дунёга келтиради, кимларнидир вафот эттиради. Бу ояти карима Аллоҳ шанба куни ёки якшанба куни дам олади дейдиган қавмларнинг ақидаси қанчалик пуч эканлигига далилдир. Зеро, Аллоҳ таоло мабодо бир лаҳза дунёни тасарруф этишдан тўхтаса, еру осмон вайрон бўлиб кетган бўлур эди.\n\n30. Бас, (эй, инс ва жинлар,) Раббингизнинг қайси неъматларини инкор этасизлар?!\n\n31. Яқинда (Қиёматда) сизлар(ни ҳисоб-китоб қилиш) учун фориқ бўлажакмиз, эй, инсу жинлар!\n\n32. Бас, (эй, инс ва жинлар,) Раббингизнинг қайси неъматларини инкор этасизлар?!\n\n33. Эй, жин ва инс жамоаси! Агар сизлар (Аллоҳнинг жазосидан қочиб) осмонлар ва Ер ҳудудларидан ўтиб кетишга қодир бўлсангизлар, ўтиб кетаверингизлар! Сизлар куч-қудратсиз сира ўтиб кета олмассизлар!\n\n34. Бас, (эй, инс ва жинлар,) Раббингизнинг қайси неъматларини инкор этасизлар?!\n\n35. (У Кунда) устингизга оловдан иборат бир аланга ва тутун юборилурки, сизлар (унга қарши) ёрдам топа олмассизлар.\n\n36. Бас, (эй, инс ва жинлар,) Раббингизнинг қайси неъматларини инкор этасизлар?!\n\n37. Бас, қачонки, (Қиёмат қойим бўлгач,) осмон ёрилиб, (жаҳаннам ҳароратидан) ёғкаби қизариб қолганида,\n\n38. Бас, (эй, инс ва жинлар,) Раббингизнинг қайси неъматларини инкор этасизлар?!\n\n39. Ана ўша Кунда на инс ва на жиндан (қилиб ўтган) гуноҳи тўғрисида сўраб ўтирилмас.\n\n40. Бас, (эй, инс ва жинлар,) Раббингизнинг қайси неъматларини инкор этасизлар?!\n\n41. (Балки) жиноятчи (осий) кимсалар ўз белгиларидан танилиб, пешона сочи ва оёқларидан тутилурлар (ва жаҳаннамга ташланулар).\n\n42. Бас, (эй, инс ва жинлар,) Раббингизнинг қайси неъматларини инкор этасизлар?!\n\n43. Жиноятчи (осий)лар ёлғон дейдиган жаҳаннам мана шудир.\n\n44. Улар ўша (жаҳаннам) билан ўта қайноқ сув ўртасида айланиб турурлар.\n\n45. Бас, (эй, инс ва жинлар,) Раббингизнинг қайси неъматларини инкор этасизлар?!\n\n46. Парвардигори (ҳузурида) туришдан (сўралишдан) қўрққан киши учун икки жаннат (боғли) бордир.\n\n47. Бас, (эй, инс ва жинлар,) Раббингизнинг қайси неъматларини инкор этасизлар?!\n\n48. (У икки жаннат боғли қалин) шох-новдаларга эгадир.\n\n49. Бас, (эй, инс ва жинлар,) Раббингизнинг қайси неъматларини инкор этасизлар?!\n\n50. У иккисида икки оқин чашма бордир.\n\n51. Бас, (эй, инс ва жинлар,) Раббингизнинг қайси неъматларини инкор этасизлар?!\n\n52. У иккисида барча мевадан икки нави бордир.\n\n53. Бас, (эй, инс ва жинлар,) Раббингизнинг қайси неъматларини инкор этасизлар?!\n\n54. (Аҳли жаннат) астарлари шойидан бўлган кўрпачалар узра ястанган ҳолларида (ўтирурлар). У икки жаннат меваси яқиндир.\n\n55. Бас, (эй, инс ва жинлар,) Раббингизнинг қайси неъматларини инкор этасизлар?!\n\n56. У (жаннат)ларда шундай кўзларини (бегона эркаклардан) тиювчи (қиз)лар борки, уларга илгари на инс ва на жин теккандир.\n\n57. Бас, (эй, инс ва жинлар,) Раббингизнинг қайси неъматларини инкор этасизлар?!\n\n58. Улар (нинг баданлари) гўёки ёқут ва маржондирлар.\n\n59. Бас, (эй, инс ва жинлар,) Раббингизнинг қайси неъматларини инкор этасизлар?!\n\n60. Эҳсон (эзгулик)нинг мукофоти фақат эҳсон (эзгулик)дир.\n\n61. Бас, (эй, инс ва жинлар,) Раббингизнинг қайси неъматларини инкор этасизлар?!\n\n62. У иккисидан қуйироқда яна икки боғл бордир.\n\n63. Бас, (эй, инс ва жинлар,) Раббингизнинг қайси неъматларини инкор этасизлар?!\n\n64. Иккиси (серсув ва серсояликдан) тўқ яшилдирлар.\n\n65. Бас, (эй, инс ва жинлар,) Раббингизнинг қайси неъматларини инкор этасизлар?!\n\n66. У иккисида (суви) тинмай отилиб турувчи икки чашма бордир.\n\n67. Бас, (эй, инс ва жинлар,) Раббингизнинг қайси неъматларини инкор этасизлар?!\n\n68. У иккисида мева, хурмо ва анорлар бордир.\n\n69. Бас, (эй, инс ва жинлар,) Раббингизнинг қайси неъматларини инкор этасизлар?!\n\n70. У (жаннат)ларда хушхулқ ва ҳусндор (аёл)лар бордир.\n\n71. Бас, (эй, инс ва жинлар,) Раббингизнинг қайси неъматларини инкор этасизлар?!\n\n72. (Улар) чодирларда асралувчи ҳурлардир.\n\n73. Бас, (эй, инс ва жинлар,) Раббингизнинг қайси неъматларини инкор этасизлар?!\n\n74. Уларга илгари на инс ва на жин теккандир.\n\n75. Бас, (эй, инс ва жинлар,) Раббингизнинг қайси неъматларини инкор этасизлар?!\n\n76. (Жаннат аҳли) яшил ёстиқлар ва гўзал гиламлар узра ястанган ҳолларида (ўлтирурлар).\n\n77. Бас, (эй, инс ва жинлар,) Раббингизнинг қайси неъматларини инкор этасизлар?!\n\n78. Улуғлик ва икром соҳиби бўлмиш Раббингизнинг исми баракотлидир."
  },
  {
    "name": "Воқеа сураси",
    "text": "ВОҚЕА СУРАСИ\n\nВоқеа - қиёмат номларидан бири.\n\nСурада қиёмат қойим бўлганда рўй берадиган мудҳиш ҳодисалар баёнидан бошланиб, охиратда бандаларнинг оладиган мукофотлари, жаннат неъматлари, дўзах аҳлининг азоб-уқубатлари тафсилоти билан давом этади.\n\nМеҳрибон ва раҳмли Аллоҳ номи билан (бошлайман).\n\n1. Қачонки, Қиёмат воқе (қойим) бўлганда -\n\n2. унинг воқе бўлишининг ёлғони йўқдир -\n\n3. (у одамларни) остин-устун этувчидир.\n\n4. Ер ларзага келган,\n\n5. тоғлар титилиб (тўзиб),\n\n6. тўзонга айланган (бўлур).\n\n7. Сизлар эса уч тоифа бўлурсизлар.\n\n8. Бас, (у учнинг биринчиси) ўнг томон эгаларидир. Ўнг томон эгалари (бўлмоқ) не (саодат)дир!\n\n9. (Иккинчи тоифа) чап томон эгаларидир. Чап томон эгалари (бўлмоқ) не (бахтсизлик)дир!\n\nИзоҳ: Қиёмат куни бу дунёда қилган яхши-ёмон амаллари ёзилган номаи аъмоллари қайси тарафидан берилишига қараб тақдири маълум бўлади Китоби ўнг томондан берилса, бу унинг бахтли эканига далолат. Агар чап томонидан ёки орқа томонидан берилса, унинг бахтсиз эканлигига ишоратдир.\n\n10. (Учинчи тоифа эзгу ишларда) ўзиб-ўзиб кетган зотлардир.\n\n11. Айнан ўшалар (Аллоҳга) яқин зотлардир\n\n12. ноз-неъмат боғларида\n\n13. (Ўзиб кетганлар) аввалги (уммат)лардан кўпчилик,\n\n14. кейингилар (Муҳаммад умматлари)дан эса озчиликдир.\n\n15. (Улар олтиндан) ясалган сўриларда,\n\n16. ястанган ҳолларида бир-бирларига рўбарў бўлиб (ўлтирурлар).\n\n17. Устиларида эса мангу ёш болалар айланиб юрурлар\n\n18. оқар чашмадан олинмиш (майли) қадаҳлар, кўзалар ва косалар билан.\n\n19. У (май)лардан уларнинг бошлари ҳам оқримас, маст ҳам бўлмаслар.\n\n20. Яна ўзлари танлаб оладиган мева билан,\n\n21. иштаҳалари тортган қуш гўштлари билан ҳам (айланиб турурлар).\n\n22. Яна (улар учун) кўзлари кенг ва тиниқ ҳурлар ҳам бўлурки,\n\n23. улар худди ёпиқ марварид мисолидирлар.\n\n24. (Бу) улар (дунёда) қилиб ўтган амалларининг мукофотидир.\n\n25. Улар у жойда беҳуда ва гуноҳ (сўз)ни эшитмаслар,\n\n26. фақат «Салом-салом» сўзинигина (эшитурлар).\n\n27. Ўнг томон эгалари - ўнг томон эгалари (бўлмоқ) не (саодат)дир!\n\n28. (Улар) тикансиз бутазорларда,\n\n29. тизилган бананзорларда,\n\n30. ёйиқ соя (ости)да,\n\n31. оқизиб қўйилган сув (бўйи)да,\n\n32. кўплаб мева (узра)ки,\n\n33. (улар) туганмас ва ман этилмасдир.\n\n34. Шунингдек, (улар) баланд тўшалган кўрпачалар (усти)дадирлар.\n\n35. Биз уларни (ҳурларни) дафъатан пайдо қилдик (онадан туқилмадилар).\n\n36. Сўнг уларни бокира қизлар қилдик.\n\n37. (Улар) жозибали ва тенгқурдирлар.\n\n38. (Улар) ўнг томон эгалари учундир.\n\n39. (Ўнг томон эгалари) аввалги (уммат)лардан ҳам кўпчилик,\n\n40. кейингиларидан (Муҳаммад умматларидан) ҳам кўпчиликдир.\n\n41. Чап томон эгалари - чап томон эгалари (бўлмоқ) не (бахтсизлик)дир! -\n\n42. (Улар) Самум (шамоли) ва қайноқ сув ичида,\n\nИзоҳ: Самум - қаттиқ иссиқ шамол, гармсел.\n\n43. қора тутун сояси остидаки,\n\n44. на совуқдир ва на ёқимли.\n\n45. Улар бундан илгари (дунёда) ишратчи эдилар.\n\n46. Яна улкан гуноҳ (ширк) узра устивор эдилар.\n\n47. Яна айтар эдилар: «Бизлар ўлиб тупроқ ва суякларга айлангач, ростдан ҳам қайта тирилтирилувчимизми?!\n\n48. Аввалги ота-боболаримиз ҳамми?!»\n\n49. (Эй, Муҳаммад, уларга) айтинг: «Албатта, аввалгилар ҳам, кейингилар ҳам\n\n50. маълум Кундаги белгиланган вақтда, албатта, тўпланувчидирлар!\n\n51. Сўнгра сизлар, эй, (қайта тирилишни) инкор этувчи гумроҳлар,\n\n52. албатта, (жаҳаннам гиёҳи) Заққум дарахтидан егувчи,\n\n53. ундан қоринларни тўлдирувчидирсизлар.\n\n54. Сўнг унинг устига қайноқ сувдан ичувчи,\n\n55. (ичганда ҳам) ташна туялар каби ичувчидирсизлар.\n\n56. Мана шу жазо Кунидаги уларнинг «зиёфат»идир.\n\n57. (Эй, инсонлар,) сизларни Биз яратдик-ку! Бас, (яна қайта ярата олишимизни) тасдиқ этмайсизларми?!\n\n58. Сизлар (хотинларингиз бачадонига) тўкадиган маний (уруғ)ни (ўйлаб) кўрдингизми?\n\n59. Уни сизлар (инсон қилиб) яратурмисизлар ёки Биз яратувчимизми?!\n\n60. Сизларнинг ўртангиздаги ўлимни ҳам Биз ўлчаб қўйгандирмиз. Биздан ўзиб кетилмас.\n\n61. Биз (ўрнингизга) сизларга ўхшаганларни алмаштириб қўйишга ҳамда сизларни ўзларингиз билмайдиган ҳолат - суратда қайта пайдо қилишга ҳам (ожиз эмасдирмиз).\n\n62. Сизлар илк бор пайдо бўлишларингиз (қандай бўлгани)ни билдингиз-ку! Бас, эслатма олмайсизларми?!\n\n63. Сизлар экаётган зироатларингиз ҳақида ўйлаб кўрдингизми?!\n\n64. Уни сизлар ундирурмисизлар ёки Биз ундирувчимизми?!\n\n65. Агар Биз хоҳласак, уни қуруқ чўп қилиб қўйган бўлур эдик, сизлар эса ажабланиб қолаверган бўлур эдингиз.\n\n66. «Бизлар зиён кўрувчилармиз.\n\n67. Балки, бизлар (ризқимиздан) маҳрумдирмиз» (деб надоматда қолган бўлур эдингизлар).\n\n68. Сизлар ўзларингиз ичаётган сувни (ўйлаб) кўрдингизми?!\n\n69. Уни булутлардан сизлар ёғдирдингизми ёки Биз ёғдирувчимизми?!\n\n70. Агар Биз хоҳласак, уни шўр ва аччиқ қилиб қўйган бўлур эдик. Бас, шукр қилмайсизларми?!\n\n71. Сизлар ёғаётган оловни (ўйлаб) кўрдингизми?!\n\n72. Унинг дарахтини сизлар пайдо қилдингизми ёки Биз пайдо қилувчимизми?!\n\n73. Биз уни (жаҳаннам ҳақида) бир эслатма ва йўловчилар учун фойдаланадиган нарса қилиб қўйдик.\n\n74. Бас, (Эй, Муҳаммад,) Улуғ Раббингиз номини (поклаб) тасбеҳ айтинг!\n\n75. Мен юлдузларнинг ботиш жойлари билан қасамёд этурман -\n\n76. бу (қасам) агар билсангизлар, албатта, буюк қасамдир -.\n\n77. албатта, у Қуръони каримдир\n\n78. яширин Китобдаги (Лавҳул-Маҳфуздаги).\n\n79. Уни (Қуръонни) таҳоратли кишилардан ўзгалар ушламаслар.\n\n80. (У) оламлар Парвардигори (томони)дан нозил қилингандир.\n\n81. Бас, (эй, кофирлар,) сизлар шу Сўзга (Қуръонга) бепарволик қилаяпсизларми?!\n\n82. Яна (Қуръонни) ёлғонга чиқаришингизни ўз ризқингиз қилиб олаяпсизларми?!\n\n83. Бас, қачонки, (кишининг жони) ҳалқумга етганида,\n\n84. ҳолбуки, ўша вақтда сизлар қараб турурсизлар.\n\n85. Биз эса унга сизлардан кўра яқинроқдирмиз, лекин сизлар (буни) кўрмассизлар.\n\n86. Бас, қани энди, сизлар жазоланмайдиган бўлсангизлар,\n\n87. ва ростгўй бўлсангизлару, ўшани (жонни) қайтара олсангизлар!\n\n88. Бас, агар ўша (вафот этган зот Аллоҳга) яқинлардан бўлса,\n\n89. (унинг учун) роҳат, райҳон (бўйи) ва неъматлар жаннати бордир.\n\n90. Энди, агар у ўнг томон эгаларидан бўлса,\n\n91. бас, (эй, саодатли банда,) сенга ўнг томон эгаларидан салом!\n\n92. Борди-ю, у (динни) инкор этувчи гумроҳлардан (чап томон эгаларидан) бўлса,\n\n93. бас, қайноқ сувдан иборат «зиёфат»\n\n94. ва дўзахнинг тоблаши бордир.\n\n95. Албатта, бу (зикр қилинган нарсалар) айни ҳақиқатнинг ўзидир.\n\n96. Бас, Улуғ Раббингиз номи билан тасбеҳ айтинг!"
  },
  {
    "name": "Ҳадид сураси",
    "text": "ҲАДИД СУРАСИ\n\nҲадид - темир. Суранинг 25-оятида темирнинг хислатлари кўп экани ҳақида сўз юритилган. Шунингдек, сурада илоҳий кўрсатмалар ва ақидавий таълимотга доир оятлар баён этилган.\n\nМеҳрибон ва раҳмли Аллоҳ номи билан (бошлайман).\n\n1. Осмонлар ва Ердаги (бор) нарса Аллоҳга тасбеҳ айтур. У қудрат ва ҳикмат соҳибидир.\n\n2. Осмонлар ва Ер ҳукмронлиги Уникидир. У тирилтиради ҳам, ўлдиради ҳам. У ҳар нарсага қодирдир.\n\n3. У Аввал, Охир, Зоҳир ва Ботиндир. У барча нарсани билувчидир.\n\nИзоҳ: Аллоҳнинг сифатларидан баъзилари келтирилмоқда. Аввал, яъни, бошланиши йўқ. Охир, яъни, тугаши йўқ. У азалий ва абадийдир. Зоҳир, яъни, Унинг борлиги ҳамма нарсадан билиниб туради. Ботин, яъни, Уни бу дунёда бешта маълум сезги аъзолари билан кўриб бўлмас.\n\n4. У осмонлар ва Ерни олти кунда яратиб, сўнгра Арш ўзра муставий бўлган зотдир. У ерга кирадиган нарсаларни ҳам, ундан чиқадиган нарсаларни ҳам, осмондан тушадиган нарсаларни ҳам, унга (осмонга) кўтариладиган (яхши амал ва дуолар каби) нарсаларни ҳам билур. Сизлар қаерда бўлсангизлар, У сизлар билан биргадир. Аллоҳ қилаётган амалларингизни кўриб турувчидир.\n\n5. Осмонлар ва Ер ҳукмронлиги Уникидир. Ишлар фақат Аллоҳга қайтарилур!\n\n6. У кечани кундузга киритур ва кундузни кечага киритур. У диллардаги сирларни билувчидир.\n\n7. (Эй, инсонлар,) Аллоҳга ва унинг пайғамбари (Муҳаммад)га имон келтиринглар ҳамда У сизларни халифа қилиб қўйган нарсалардан (бойликларингиздан) эҳсон қилинглар! Бас, сизлардан имон келтирган ва эҳсон қилган зотлар учун катта мукофот бордир.\n\n8. Агар сизлар имон келтирувчи бўлсангизлар - пайғамбар сизларни Раббингизга имон келтиришга даъват қилар экан, аҳду паймонингизни олгач, нега сизлар Аллоҳга имон келтирмаяпсизлар?!\n\nИзоҳ: Бу «Алмийсоқ» воқеасидир. Яъни, Аллоҳ таоло дунёга келувчи барча инсонларнинг руҳларини илк бор яратиб, улардан: «Мен Раббингиз эмасманми?!» - деб сўраган. Шунда бўлажак мўминларнинг руҳлари «Раббимизсан» деб жавоб беришган. Мийсоқ-аҳд. Шу аҳдга вафо қилиш ҳақида сўз бораётир.\n\n9. У Ўз бандаси (Муҳаммад)га сизларни зулматлар (куфр)дан нур (имон)га олиб чиқиши учун аниқ оятларни нозил қиладиган зотдир. Албатта, Аллоҳ, сизларга меҳрибон ва раҳмлидир.\n\n10. Нега сизлар Аллоҳ йўлида эҳсон қилмаяпсизлар?! Ҳолбуки, осмонлар ва Ер мероси ёлғиз Аллоҳники- ку! Сизлардан (Макка) фатҳ бўлишидан илгари эҳсон қилган ва (кофирларга қарши) урушган кишилар (фатҳдан кейин эҳсон қилган ва урушганлар билан) баробар бўлмас. Улар кейин эҳсон қилган ва урушган кишилардан Улуғроқ мартабададирлар. Барчаларига Аллоҳ гўзал (мукофот жаннат) ваъда қилгандир. Аллоҳ қилаётган амалларингиздан хабардордир.\n\n11. Аллоҳга «қарзи ҳасана» (Унинг йўлида эҳсон) қиладиган киши бормики, (У) ўша (киши)га бир неча ҳисса зиёдаси билан қайтарса! Унинг учун яна шарафли мукофот ҳам бордир.\n\n12. Мўмин ва мўминаларнинг олдиларида ва ўнг томонларида (амал) нурлари юрганини кўрадиган Кунни (эсланг)! (Ўша Кунда уларгадейилур:) «Сизлар учун бугунги хушхабар - остидан анҳорлар оқиб турадиган, мангу қолинадиган жаннатлардир. Бу улкан ютуқнинг ўзидир!\n\n13. У Кунда мунофиқ ва мунофиқалар имон келтирган зотларга: «Бизга қаранглар, биз ҳам сизларнинг нурингиздан озгина олиб фойдаланайлик», - десалар, (уларга:) «Ортингизга қайтиб нур истанглар», - дейилур. Сўнг улар (билан мўминлар) ўртасида дарвозали бир девор урилурки, унинг ичида раҳмат (жаннат), ташқарисида эса азоб (дўзах) бўлур.\n\n14. Улар (мўминларга) «Биз (дунёда) сизлар билан бирга эмасмидик», - деб нидо қилганларида, (мўминлар) дерлар: «Ҳа, лекин сизлар ўзларингизни фитнага солдинглар ва (бизларга мусибат етишига) кўз тутдинглар ҳамда (динимиз тўғрисида) шубҳаландинглар ва то Аллоҳнинг амри (ўлим) келгунича хом хаёллар сизларни алдади. Сизларни Аллоҳ ҳақида алдовчи (шайтон) ҳам алдаб қўйди».\n\n15. Мана бугун сизлардан ҳам, (эй, мунофиқлар,) кофир бўлганлардан ҳам (азобдан қутулишларингиз учун) тўлов олинмас. Жойларингиз дўзахдир! У сизларнинг муносиб жойингиздир! Нақадар ёмон оқибат бу!\n\n16. Имон келтирган зотлар учун диллари Аллоҳнинг зикрига ва нозил бўлган ҳақ (Қуръон)га мойил бўлиш (вақти) келмадими?! (Яна улар учун) илгари китоб ато этилган, сўнг (пайғамбарларидан кейинги) муддат узайгач, диллари қотиб кетган кимсалар (яъни, яҳудий ва насронийлар) каби бўлиб қолмаслик (вақти келмадими)?! Улардан кўплари фосиқ (итоатсиз)дирлар!.\n\n17. (Эй, мўминлар,) билингларки, албатта, Аллоҳ «ўлган» ерни тирилтирур. Мана Биз ақл юргизишингиз учун сизларга (қудратимизга далолат қиладиган) оятларни батафсил баён қилдик.\n\n18. Албатта, садақа қилувчи эркаклар ва садақа қилувчи аёллар ҳамда Аллоҳга «қарзи ҳасана» берганлар учун (садақалари) бир неча ҳисса зиёдаси билан қайтарилур ва улар учун яна шарафли мукофот бордир.\n\n19. Аллоҳга ва Унинг пайғамбарларига имон келтирган зотлар - айнан ўшалар Парвардигорлари ҳузурида сиддиқлар ва шаҳидларнинг ўзидирлар. Улар учун (охиратда) мукофотлари ва (йўлларини ёритувчи) нурлари бўлур. Кофир бўлган ва оятларимизни инкор этган кимсалар - улар дўзах эгаларидир.\n\nИзоҳ: Сиддиқлар имонида садоқатли кишилардир. Тасаввуфда Сиддиқ пайғамбарликдан кейинги юқори мақом, валийлик. Бу мақомга биринчи бўлиб Абу Бакр Сиддиқ эришганлар. Сиддиқ - сўзида, ниятида, амалида ва ваъдасида садоқатли кишидир.\n\n20. Билингларки, бу дунё ҳаёти фақат ўйин, беҳудалик, зийнат, ўзаро фахрланиш ва мол-дунё ҳамда фарзандларни кўпайтиришдан иборатдир. (У) бамисоли бир ёмғирки, унинг (сабабидан униб чиққан) гиёҳ кофирларни таажжубга солур. Сўнгра у қуригач, уни сарқайган ҳолда кўрурсиз. Сўнгра у ўтин бўлиб қолур. Охиратда эса (қай бирларингиз учун) қаттиқ азоб (қай бирларингиз учун) Аллоҳ томонидан мағфират ва ризолик бордир. Дунё ҳаёти фақат алдов матосидир.\n\n21. (Эй, инсонлар,) Раббингиз томонидан бўладиган мағфиратга ҳамда Аллоҳ ва Унинг пайғамбарларига имон келтирган зотлар учун тайёрлаб қўйилган, кенглиги осмон ва Ернинг кенглиги каби бўлган жаннатга шошилингиз! Бу Аллоҳнинг фазли бўлиб, уни Ўзи хоҳлаган кишиларга ато этур. Аллоҳ Улуғ фазл соҳибидир.\n\n22. Хоҳ ерга ва хоҳ ўзларингизга бирор мусибат етса, Биз уни пайдо қилишимиздан илгари Китобда (Лавҳул-Маҳфузда битилган) бўлур. Албатта, бу Аллоҳга осондир.\n\n23. Токи, сизлар қўлларингиздан кетган нарсага қайқурмагайсизлар ва (Аллоҳ) ато этган нарса билан шодланиб (ҳаволаниб) кетмагай сизлар. Аллоҳ ҳар қандай кибрли ва мақтанчоқ кимсаларни суймас.\n\n24. Улар бахиллик қиладиган ва одамларни ҳам бахилликка буюрадиган кимсалардир. Ким (бахиллик қилиб эҳсон қилишдан) юз ўгирса, бас, албатта, Аллоҳнинг Ўзи беҳожат ва ҳамдга лойиқ зотдир.\n\n25. Биз Ўз пайғамбарларимизни ҳужжат (мўъжиза)лар билан юбордик ва улар билан бирга Китоб ҳамда одамлар адолатни барпо қилишлари учун мезон (тарози) туширдик. Яна, Биз темирни туширдик. Унда қувват ва одамлар учун манфаатлар бордир. Аллоҳ Ўзига ва айғамбарларига (Аллоҳ йўлида жиҳод қилиш билан) қойибона ёрдам берадиган кишиларни билиш учун ҳам (темирни яратди). Албатта, Аллоҳ кучли ва қудратлидир.\n\n26. Биз Нуҳ ва Иброҳимни пайғамбар қилиб юбордик ҳамда пайғамбарлик ва Китобни (Таврот, Инжил, Забур, ва Қуръонни) ҳам икковининг зурриётларига (ато) қилдик. Бас, уларнинг орасида ҳидоят топувчи (кишилар) ҳам бор, (аммо) уларнинг орасида аксарияти фосиқ (итоатсиз)дирлар.\n\n27. Сўнгра уларнинг изларидан кетма-кет пайғамбарларимизни юбордик ва Исо ибн Марямни ҳам (уларнинг) ортидан юбордик ва унга Инжил ато этдик ҳамда унга эргашган зотларнинг дилларида меҳрибонлик ва шафқат (пайдо) қилдик. Роҳибликни эса улар ўзлари чиқариб олдилар. Биз уларга уни (роҳибликни) ёзганимиз йўқ, лекин улар ўзлари Аллоҳнинг ризолигини истаб (роҳиблик) қилдилар-у, сўнг унга тўла риоя қила олмадилар. Бас, улардан имон келтирган зотларга мукофотларни ато этдик. (Аммо) уларнинг орасида аксарияти фосиқ (итоатсиз)дирлар.\n\n28. Эй, (Исога) имон келтирган зотлар, Аллоҳдан қўрқинглар ва Унинг пайғамбари (Муҳаммад)га ҳам имон келтиринглар, (шунда) У зот сизларга Ўз раҳматидан икки баробар ато этур ва сизларга (Қиёматда ёритувчи) нур (пайдо) қилур ҳамда сизларни мағфират қилур. Аллоҳ мағфиратли ва раҳмлидир.\n\n29. Аҳли китоблар ўзлари Аллоҳнинг фазлидан бирор нарсага (этишга) қодир бўла олмасликларини ва фазл Аллоҳнинг «қўли»да бўлиб, уни фақат Ўзи хоҳлаган кишиларга ато этишини билишлари учун (Аллоҳ шундай қилди). Аллоҳ улуг фазл соҳибидир."
  },
  {
    "name": "Мужодала сураси",
    "text": "МУЖОДАЛА СУРАСИ\n\nМужодала - баҳслашиш, жанжаллашиш.\n\nЭри билан жанжаллашиб келган Ҳавла исмли аёлнинг Расулуллоҳга шикоят қилиб келиши тасвирланган бу сурада имон, эътиқод ва эзгу ишларга даъват, куфр, ширк, зулм каби разил сифатлардан нафрат қилишга чақирилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) Аллоҳ Сиз билан ўз эри ҳақида баҳслашаётган ва Аллоҳга шикоят қилаётган (аёл)нинг сўзини эшитди. Аллоҳ сизларнинг сўзлашувларингизни эшитур. Албатта, Аллоҳ эшитувчи ва кўрувчидир.\n\nИзоҳ: Саҳобий Авс ибн Сомитнинг хотини Ҳавла бинт Саълаба Пайғамбар (а. с.)га келиб, эри «зиҳор» қилганини айтади. Зиҳор ўз хотинига: «Сен менга онамнинг қорни ёки бадани кабисан» дейишидир. Бу билан талоқ тушган ҳисобланар эди. Лекин бу тўғрида шаръий ҳукм ҳали нозил бўлмаган эди. Пайғамбар (а. с.) талоқ тушганлигини айтганларида, аёлга бу маъқул бўлмайди. Шу аснода янги оят нозил бўлиб талоқ тушмаслиги, лекин жаримасига бир қул озод қилиш вожиблиги билдирилади.\n\n2. Ораларингиздаги ўз хотинларини «зиҳор» қиладиган кимсалар учун улар (хотинлари) оналари эмасдирлар. Уларнинг (чин) оналари уларни туққан (аёл)лардир. Улар, ҳақиқатан, номақбул ва ёлғон сўз айтурлар. (Лекин) Аллоҳ афв этувчи ва мағфират қилувчидир.\n\n3. Ўз хотинларини «зиҳор» қилиб, сўнгра айтган сўзларидан қайтадиган кимсалар (зиммасида) қўшилишларидан илгари бир қул озод қилиш бордир. Бу сизларга қилинадиган насиҳатдир. Аллоҳ қилаётган амалларингиздан хабардордир.\n\n4. Бас, кимки (қул) топа олмаса, қўшилишларидан илгари (зиммасида) пайдар-пай икки ой рўза тутиш бордир. Бас, ким (рўза тутишга) қодир бўлмаса, (унинг зиммасида) олтмишта мискинга таом бериш бордир. Бу (ҳукмлар) сизлар Аллоҳ ва унинг пайғамбарига имон келтиришларингиз учундир. Булар Аллоҳнинг (белгилаб қўйган) чегараларидир. (Бу қонунларни инкор этувчи) кофирлар учун эса аламли азоб бордир.\n\n5. Албатта, Аллоҳ ва Унинг пайғамбарига мухолифлик қилувчи кимсалар худди ўзларидан аввалгилар ҳалок қилингани каби ҳалок қилинурлар. Дарвоқе, Биз аниқ оятларни нозил қилдик. (Уларни инкор этувчи) кофирларга хор қилувчи азоб бордир.\n\n6. (Ўша) Кунда Аллоҳ уларнинг барчаларини қайта тирилтириб, (дунёда) қилган амалларининг хабарини берур. У (амаллар)ни Аллоҳ ҳисоблаб қўйган. Улар эса унутиб юборганлар. Аллоҳ барча нарсага гувоҳдир.\n\n7. Аллоҳ осмонлардаги ва Ердаги бор нарсани билишини кўрмадингизми?! Уч кишининг ўзаро шивирлашлари бўлса, албатта, уларнинг тўртинчиси Удир, беш кишининг ҳам, албатта, олтинчиси Удир. Бундан оз бўладими ё кўп бўладими, қаерда бўлсалар ҳам, албатта, У улар билан биргадир. Сўнгра қиёмат куни уларга қилган амалларининг хабарини берур. Албатта, Аллоҳ барча нарсани билувчидир.\n\n8. (Эй, Муҳаммад,) ўзаро шивирлашишдан қайтарилганларидан сўнг яна тақиқланган нарсага қайтадиган ҳамда гуноҳ, адоват ва пайғамбарга итоатсизлик қилиш тўғрисида ўзаро шивирлашадиган кимсаларни кўрмадингизми?! Қачонки, улар Сизнинг олдингизга келсалар, Аллоҳ Сизга ўша (сўз) билан салом бермаган ибора билан Сизга салом берурлар. Яна ўзларича: «Айтаётган сўзимиз сабабли Аллоҳ бизларни азобламаса эди?!» - дерлар. Уларга ўзлари тобланадиган жаҳаннам бас келур. Нақадар ёмон тақдир бу!\n\nИзоҳ: Мунофиқлар Расулуллоҳга дуч келиб қолсалар, «Ассому алайкум», яъни, «Сизга ўлим бўлсин», - дер эдилар. Ваҳоланки, уларнинг қора нияти Аллоҳга ва Расулига маълум эди.\n\n9. Эй, мўминлар, сизлар ўзаро шивирлашиб гаплашганларингизда гуноҳ, адоват ва пайғамбарга итоатсизлик қилиш тўғрисида шивирлашманглар, (балки) яхшилик ва тақво ҳақида шивирлашинглар ҳамда сизлар ҳузурига тўпланадиган зот - Аллоҳдан қўрқинглар!\n\n10. Ўзаро шивирлашиш фақат шайтон томонидан бўлиб, имон келтирган зотларни ғамгин қилиш учундир. (Лекин) у Аллоҳнинг изнисиз уларга зарар етказа олувчи эмасдир. Бас, мўминлар Аллоҳгагина таваккул қилсинлар!\n\n11. Эй, мўминлар, қачонки, сизларга (суҳ батларда): «жой берингиз», - дейилса, дарҳол жой берингиз, Аллоҳ сизларга ҳам (хоҳлаган ерингиздан) жой берур. Яна, қачонки, «турингиз» дейилса, дарҳол туринглар, Аллоҳ сизлардан имон келтирган ва илм ато этилган зотларни (баланд) даража (мартаба)ларга кўтарур. Аллоҳ қилаётган амалларингиздан хабардордир.\n\n12. Эй, имон келтирганлар, қачонки, сизлар Пайғамбар билан суҳбатлашишни истасангизлар, суҳбатларингиз олдидан (камбағал ва мискинларга) садақа тақдим этинглар. Бу ўзларингиз учун яхшироқ ва (хатоларингизни) покловчироқдир. Бас, агар (садақага нарса) топа олмасангизлар, у ҳолда, албатта, Аллоҳ кечиримли ва раҳмлидир.\n\n13. Суҳбатларингиз олдидан садақалар тақдим этишдан (камбағал бўлиб қоламиз деб) қўрқдингизларми? Бас, сизлар (садақа) қилмасаларингиз ҳам Аллоҳ тавбаларингизни қабул қилган экан, энди намозни мукаммал адо этингизлар ва закот берингизлар ҳамда Аллоҳ ва унинг Пайғамбарига итоат этингизлар! Аллоҳ қилаётган амалларингиздан хабардордир.\n\n14. (Эй, Муҳаммад,) Аллоҳнинг ғазабига учраган қавмни (яҳудийларни) дўст тутган (мунофиқ)ларни кўрмайсизми?! У (мунофиқ)лар сизлардан (мусулмонлардан) ҳам, улардан (яҳудийлардан) ҳам эмасдирлар. Яна улар билиб туриб, («Биз мусулмонмиз» деб) қасам ҳам ичурлар.\n\n15. Аллоҳ улар учун ашаддий азобни тайёрлаб қўйгандир. Дарҳақиқат, уларнинг қилган ишлари нақадар ёмондир!\n\n16. Улар ўзларининг (ёлғон) қасамларини қалқон қилиб олишиб, (одамларни) Аллоҳнинг йўлидан тўсдилар. Бас, улар учун хор қилувчи азоб бордир.\n\n17. Уларнинг моллари ҳам, болалари ҳам Аллоҳ томонидан (бўладиган) нарсани (азобни) улардан даф қила олмас. Улар дўзах аҳлидирлар. Улар ўша жойда мангу қолувчидирлар.\n\n18. У Кунда (Қиёматда) Аллоҳ уларнинг барчаларини қайта тирилтирганда, улар худди сизларга қасам ичаётганларидек, У зотга ҳам қасам ичурлар ва ўзларига (қасамлари сабабли) бирор нарса (фойда) бўлади деб ҳисоблайдилар. Огоҳ бўлингизким, албатта, улар айни ёлғончилардир!\n\n19. Уларни шайтон эгаллаб олиб, уларга Аллоҳ зикрини унуттирди. Ана ўшалар шайтон ҳизби (гуруҳи)дирлар. Огоҳ бўлингизким, албатта, шайтон ҳизби зиён кўрувчилардир!\n\n20. Албатта, Аллоҳ ва Унинг пайғамбарига мухолифлик қилганлар, айнан, ўшалар энг хор кимсалар ичида бўлурлар.\n\n21. Аллоҳ (Лавҳул-Маҳфузда): «Албатта, Мен Ўз пайғамбарларим билан бирга ғолиб бўлурман», - деб ёзиб қўйгандир. Албатта, Аллоҳ кучли ва қудратлидир.\n\n22. Аллоҳга ва охират кунига имон келтирадиган қавмнинг Аллоҳ ва Унинг пайғамбарига мухолифлик қилувчилар билан - гарчи улар ўзларининг оталари, ёки ўғиллари, ёки оға-инилари, ёки қариндошлари бўлсалар-да - дўстлашаётганларини топмассиз. Айнан ўшаларнинг дилларига (Аллоҳ) имонни битиб қўйгандир ва уларни ўз (томон)идан бўлмиш руҳ билан қувватлантиргандир. У уларни остидан анҳорлар оқиб турадиган, улар мангу қоладиган жаннатларга киритур. Аллоҳ улардан рози бўлур ва улар ҳам (Аллоҳдан) рози бўлурлар. Айнан ўшалар Аллоҳнинг ҳизбидирлар. Огоҳ бўлингизким, албатта, Аллоҳнинг ҳизбигина нажот топувчилардир!"
  },
  {
    "name": "Ҳашр сураси",
    "text": "ҲАШР СУРАСИ\n\nҲашр - тўплаб сургун қилиш.\n\nСурада Мадинадаги Бану Назир исмли яҳудийлар қабиласининг ёвуз кирдикорлари туфайли юртларидан сургун қилинишлари тўғрисида маълумотлар бор. Шунингдек, унда мўминлар ва мунофиқлар, яхшилар ва ёмонларнинг таъриф ва тавсифлари ифода этилган.\n\nМеҳрибон ва раҳмли Аллоҳ номи билан (бошлайман).\n\n1. Осмонлардаги ва Ердаги бор нарса Аллоҳга тасбеҳ айтур. У қудрат ва ҳикмат соҳибидир.\n\n2. У аҳли китоблардан (яҳудийлардан) кофир бўлган кимсаларни биринчи «тўплаш»даёқ ўз диёрларидан ҳайдаб чиқарган зотдир. (Эй, мўминлар,) сизлар уларни чиқиб кетишларини ўйлаган ҳам эмас эдингиз, улар ҳам ўзларининг қалъаларини Аллоҳ (азоби)дан тўсувчи деб ўйлаган эдилар. Бас, Аллоҳ(нинг азоби) улар ҳисобга олмаган томондан келди ва дилларига қўрқинч солди. Улар уйларини ўз қўллари ва мўмин- ларнинг қўллари билан бузар эдилар. Бас, эй, ақл эгалари, (улардан) ибрат олингиз!\n\nИзоҳ: Қамалда қолган Бану Назир қабиласи кишилари иккинчи бор сулҳ тузишни таклиф қиладилар, лекин Расулуллоҳ бир марта сулҳга хиёнат қилган бу қабила билан сулҳ тузишдан бош тортадилар ва нарсаларини олиб юртдан чиқиб кетишларини талаб қиладилар. Талаб амалга ошади.\n\n3. Агар Аллоҳ уларга сургунни ёзмаганида, албатта, уларни мана шу дунёда (қатл қилиш ёки асрга олиш билан) азоблаган бўлур эдик. Улар учун охиратда дўзах азоби ҳам бордир.\n\n4. Бунга сабаб, уларнинг Аллоҳ ва Унинг пайғамбарига қарши турганларидир. Кимки Аллҳга қарши турса, бас, Аллоҳ жазоси қаттиқ зотдир.\n\n5. (Эй, имон келтирганлар,) сизлар (Бану Назир хурмозорларидан) бирор хурмо дарахтини кесдингларми ёки уни ўз таналарида турган ҳолида қолдирдингларми, бас, (қилинган иш) Аллоҳнинг изни билан ва фосиқ (итоатсиз) кимсаларни расво қилиш учундир.\n\n6. Аллоҳ Ўз Пайғамбарига улардан ўлжа қилиб берган нарсалар устига сизлар от ва туяларни миниб борганларингиз йўқ (қийналиб қўлга киритганларингиз йўқ), лекин Аллоҳ Ўз пайғ амбарларини Ўзи хоҳлаган кимсалардан устун қилиб қўяр. Аллоҳ ҳар нарсага қодирдир.\n\n7. Аллоҳ қишлоқ (шаҳар)ларнинг (кофир) аҳолисидан ўз пайғамбарига ўлжа қилиб берган нарсалар - токи сизлардан бой-бадавлат кишилар ўртасидагина қўлма-қўл бўлиб юраверадиган нарса бўлиб қолмаслиги учун - Аллоҳга, Пайғамбарга ва (у зотнинг) қариндошлари, етимлар, мискинлар ва мусофирларга тегишлидир. Пайғамбар сизларга келтирган нарсани олинглар, у сизларни қайтарган нарсадан қайтинглар ва Аллоҳдан қўрқинглар! Албатта, Аллоҳ жазоси қаттиқ зотдир.\n\n8. (У ўлжалар яна) ўз диёрларидан ва мол-мулкларидан ҳайдаб чиқарилган зотлар - камбағал муҳожирларникидир, зеро, улар Аллоҳдан фазл ва ризолик истаганлар ҳамда Аллоҳ ва Унинг пайқамбарига ёрдам берганлар. Айнан ўшалар (имонларида) содиқдирлар.\n\n9. Улардан (муҳожирлардан) илгари (Мадинадек) диёрда яшаган ва имонни сақлаганлар (ансорлар) эса ўзлари (ёнлари)га ҳижрат қилиб келган кишиларни суюрлар ва дилларида уларга берилган нарса (ўлжалар) сабабли ҳасад сезмаслар ҳамда ўзларида эҳтиёж бўла туриб, (эҳсон қилишда ўзгаларни) ихтиёр қилурлар. Кимки ўз нафси бахиллигидан сақлана олса, бас, ана ўшалар иқболлидирлар.\n\nИзоҳ: Бу ояти каримада мадиналик мусулмонлар қанчалик олийжаноб мурувватли ва сахий эканлари таъриф этилган.\n\nЎзлари муҳтож бўлатуриб, нарсаларини ўзга муҳтожларга эҳсон қилиш бу саховат ва карамнинг энг юқори чўққисидир. Бу хислат араб тилида «ийсор» дейилади.\n\n10. Улардан кейин (дунёга) келган зотлар айтурлар: «Эй, Раб бимиз, Ўзинг бизларни ва бизлардан илгари имон билан ўтганларни мағфират қилгин ва қалбларимизда имон келтирган зотларга нисбатан гина пайдо қилмагин! Эй, Раббимиз, албатта, Сен меҳрибон ва раҳмлидирсан!»\n\n11. (Эй, Муҳаммад,) мунофиқ кимсалар ўзларининг аҳли китобларидан (яҳудийлардан) бўлмиш кофир биродарларига: «Қасамки, агар сизлар (Мадинадан) қувиб чиқарилсангизлар, албатта, бизлар ҳам сизлар билан бирга чиқиб кетурмиз ва сизлар(га қарши ҳаракат)да ҳеч қачон ҳеч кимга итоат этмасмиз. Агар сизларга қарши жанг қилинса, албатта, бизлар сизларга ёрдам берурмиз»,- дйишларини кўрмайсизми? Аллоҳ гувоҳлик берурки, улар, албатта, ёлғончидирлар.\n\n12. Қасамки, агар (яҳудийлар ўз диёрларидан) қувиб чиқарилсалар, (мунофиқлар) улар билан бирга чиқиб кетмаслар. Қасамки, агар (яҳудийларга қарши) жанг қилинса, (мунофиқлар) уларга ёрдам ҳам бермаслар. Мабодо ёрдам берсалар ҳам, албатта, яҳудийлар (мағлуб бўлиб) ортларига қараб қочурлар ва кейин уларга ёрдам берилмас.\n\n13. (Эй, мўминлар,) сизлар (мунофиқларнинг) дилларида Аллоҳдан кўра қўрқинчлироқдирсизлар. Бунга сабаб, улар (Аллоҳнинг қудратини) англамайдиган қавм эканликларидир.\n\n14. Улар (мунофиқ ва яҳудийлар) ҳаммаси сизлар билан фақат қалъали қишлоқлар (ичида беркиниб) ёки деворлар ортидагина жанг қила олурлар. Улар ўз ўрталарида «кучли»дирлар. (Сўзларидан) уларни бир деб ҳисоблайсиз-у, (аммо) диллари хилма-хилдир. Бунга сабаб уларнинг ақлсиз қавм эканликларидир.\n\n15. (Улар) худди ўзларидан озгина олдин ўтган, ўз қилмишларининг уволига қолган кимсаларнинг (Бадр жангида енгилган мушрикларнинг) ўхшашидирлар. Уларга (охиратда ҳам) аламли азоб бордир.\n\n16. (Улар) худди шайтоннинг ўхшашидирлар. Қайсики, у инсонга: «Кофир бўл», - дейди. Бас, қачонки, (инсон) кофир бўлгач, (шайтон унга): «Мен сендан безорман. Зеро, мен (барча) оламлар Парвардигори - Аллоҳдан қўрқарман», - дейди.\n\n17. Бас, иккисининг (шайтон ва кофирнинг) оқибати дўзахга кириб, унда мангу қолишлари бўлди. Золим кимсаларнинг жазоси шудир.\n\n18. Эй, имон келтирганлар, Аллоҳдан қўрқинглар ва (ҳар бир) жон (эгаси) эртанги кун (Қиёмат) учун нимани (қандай амални) тақдим этганига қарасин! Аллоҳдан қўрқинглар! Албатта, Аллоҳ қилаётган амалларингиздан хабардордир.\n\n19. Сизлар Аллоҳни унутиб қўйганлар, бас, (шундан кейин Аллоҳ) уларга ўзларини ҳам унутдириб қўйган кимсалар каби бўлмангиз! Ана ўшалар фосиқ (итоатсиз) кимсалардир.\n\n20. Дўзах аҳли билан жаннат аҳли баробар бўлмас. Жаннат аҳли ютуққа эришган зотлардир.\n\n21. Агар Биз ушбу Қуръонни бирор тоғ узра нозил қилганимизда эди, албатта, у (тоғ)ни Аллоҳнинг қўрқувидан бўйин сунган ва ёрилиб кетган ҳолида кўрган бўлур эдингиз. Биз бу мисолларни одамларга зора улар тафаккур қилсалар, деб келтирмоқдамиз.\n\n22. У - Аллоҳ, шундай зотдирки, Ундан ўзга илоҳ йўқдир. (У) яширин ва ошкора нарсаларни билувчидир. У меҳрибон ва раҳмлидир.\n\n23. У - Аллоҳ, шундай зотдирки, Ундан ўзга илоҳ йўқдир. (У) подшоҳ, (барча айб-нуқсонлардан) пок, (бандаларига) омонлик берувчи, кузатиб турувчи, қудрат соҳиби, бўйин сундирувчи ва кибр эгасидир. Аллоҳ уларнинг (мушрикларнинг) ширкларидан покдир.\n\n24. У - Аллоҳ, яратувчи, (йўқдан) бор қилувчи, (барча нарсага) сурат (ва шакл) берувчидир. Унинг гўзал исмлари бордир. Осмонлар ва Ердаги (бор) нарса Унга тасбеҳ айтур. У қудрат ва ҳикмат соҳибидир."
  },
  {
    "name": "Мумтаҳана сураси",
    "text": "МУМТАҲАНА СУРАСИ\n\nМумтаҳана - имтиҳон қилинувчи аёл.\n\nСурада мушриклардан қочиб Мадинага ҳижрат қилиб келувчи баъзи аёлларни ҳақиқий мўмина эканлигини синаб кўриш лозимлиги, мусулмонларга қарши урушмаётган, қувғин қилмаётган ғайри динлар билан яхши муомалада бўлиш жоизлиги каби тавсиялар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Эй, имон келтирганлар, Менинг душманим ва сизларнинг душманингиз бўлмиш мушрикларни дўст тутмангизлар! Сизлар уларга дўстлик (ҳақида хабар) юборурсизлар, ҳолбуки, улар сизларга келган Ҳақ (дин ва Қуръон)ни инкор этгандирлар. (Яъни,) улар пайғамбарнинг ва сизларнинг Раббингиз бўлмиш Аллоҳга имон келтирганларингиз сабабли (ўз диёрларингиздан) ҳайдаб чиқармоқдалар. Агар сизлар Менинг йўлимда жиҳод қилиш учун ва Менинг розилигимни истаб чиққан бўлсангизлар (уларни дўст тутмангизлар)! Сизлар уларга пинҳона дўстлик қилмоқдасизлар. Ҳолбуки, Мен сизлар яширган ва ошкор қилган нарсани яхши билувчидирман. Сизлардан кимки шу (иш)ни қилса, бас, аниқки, у тўғри йўлдан озибди.\n\nИзоҳ: Пайғамбар (а. с.)га хиёнат қилиб Макка зодагонларига яширинча хат ёзган Хотиб ибн Балтаа узр айтганда, узрини қабул этганлар. Лекин бу иш бошқаларга ибрат бўлиши учун оятда огоҳлантирилмоқда.\n\n2. (Эй, мўминлар,) агар улар (мушриклар) сизлардан устун келсалар, душманларингиз бўлурлар ва сизларга қўл ва тилларини ёмонлик билан чўзурлар. Яна улар сизларни кофир бўлишларингизни истарлар.\n\n3. (Қиёмат кунида) сизларга қариндошларингиз ҳам, фарзандларингиз ҳам сира фойда бермас! Қиёмат куни (Аллоҳ) ўрталарингизни ажратиб қўяр. Аллоҳ қилаётган амалларингизни кўриб турувчидир.\n\n4. Сизлар учун Иброҳим ва у билан бирга бўлган кишиларда гўзал намуна бордир. Қайсики, улар ўз қавмларига: «Бизлар сизлардан ва сизлар Аллоҳни қўйиб ибодат қилаётган нарсаларингиздан безормиз. Бизлар сизларни инкор этдик. Токи, сизлар ёлғиз Аллоҳга имон келтирмагунларингача, сизлар билан бизнинг ўртамизда мангу адоват ва нафрат пайдо бўлди», - дедилар. Фақат Иброҳимнинг ўз отасига: «Албатта, мен (Аллоҳдан) сен учун мағфират сўрайман, (лекин) сенга Аллоҳ томонидан бўладиган бирор нарсани (азобни) қайтаришга молик эмасман», - деган сўзи бундан мустаснодир. (Иброҳим ва бирга бўлган мўминлар дуоси бу эди): «Эй, Раббимиз, Сенгагина таваккул қилдик, Ўзингга қайтдик ва қайтишимиз ҳам фақат сенинг ҳузуринггадир.\n\n5. Эй, Раббимиз, Бизни кофир бўлган кимсаларга алданувчи қилиб қўймагин, бизни мағфират этгин! Эй, Раббимиз, албатта, Сен Ўзинг қудрат ва ҳикмат соҳибидирсан.»\n\n6. Дарҳақиқат, сизлар учун - Аллоҳ ва охират Кунидан умидвор бўлган кишилар учун - уларда (мазкурларда) гўзал намуна бордир. Кимки юз ўгириб кетса, бас, албатта, Аллоҳ (ҳар нарсадан) беҳожат ва ҳамдга лойиқ зотдир.\n\n7. Эҳтимол, Аллоҳ сизлар билан сизлар душман тутиб юрган кимсалар ўртасида - (уларни Исломга киритиб) дўстлик пайдо қилиб қўяр. Аллоҳ қодирдир. Аллоҳ кечиримли ва раҳмлидир.\n\n8. Динларингиз тўғрисида сизлар билан урушмаган ва сизларни ўз диёрларингиздан (ҳайдаб) чиқармаган кимсаларга нисбатан яхшилик қилишларингиздан ва уларга адолатли бўлишларингиздан Аллоҳ сизларни қайтармас. Албатта, Аллоҳ адолатлиларни севар.\n\n9. Аллоҳ сизларни фақат динларингиз тўғрисида сизлар билан урушган ва сизларни ўз диёрларингиздан (ҳайдаб) чиқарган ҳамда сизларни ҳайдаб чиқаришда бир-бирларига ёрдамлашган кимсалар билан дўстлашишларингиздан қайтарур. Кимки улар билан дўстлашса, бас, ана ўшалар золим кимсаларнинг ўзидир.\n\n10. Эй, мўминлар, қачонки, сизларга (Макка кофирлари томонидан) мўминалар ҳижрат қилиб келсалар, сизлар уларни имтиҳон қилиб кўринглар! Аллоҳ уларнинг (дилларидаги) имонларини яхши билувчидир. Бас, агар уларнинг (ҳақиқатан) мўмина эканликларини билсангизлар, у ҳолда уларни кофирларга қайтарманглар! Булар (улар) учун ҳалол эмас ва улар булар учун ҳалол эмасдир, уларга сарфляган маҳрларини эрларига (қайтариб) беринглар! Қачонки, уларга (эрларига) маҳрларини берсангизлар, уларни никоҳларингизга олишда сизларга гуноҳ йўқдир. (Шунингдек), сизлар ҳам кофираларнинг қўлларини тутманглар!* Ўзларингиз сарфляган маҳрни талаб қилинглар ва улар ҳам сарфляган маҳрларини (мўминлардан) талаб қилсинлар! Бу Аллоҳнинг ҳукмидир. У сизларнинг ўртангизда ҳукм қилур. Аллоҳ илм ва ҳикмат соҳибидир.\n\nИзоҳ: Яъни кофира хотинларингиз кофирлар билан қолишни истасалар, қаршилик қилмангизлар. Изоҳ(а): «Бу Аллоҳнинг ҳукмидир» оятигача маҳрни қайтариб олишга доир ҳукмлар мансух бўлган, яъни амалдан қолдирилган. (Мадорик тафсири).\n\n11. Агар жуфтларингиздан бирортаси кофирлар томонига ўтиб кетса-ю, (маҳрини унинг эрига қайтармасалар) сўнг сизлар жазоласангизлар (ва ўлжа олсангизлар,) у ҳолда жуфтлари (кофирлар томонига ўтиб) кетган кишиларга улар сарфляган маҳр миқдорини беринглар ва ўзларингиз имон келтирувчи бўлган Аллоҳдан қўрқинглар!\n\n12. Эй, Пайғамбар, қачонки, Сизнинг олдингизга мўминалар келишиб, Сизга ўзларининг Аллоҳга бирор нарсани шерик қилмасликларига, ўғирлик қилмасликларига, зино қилмасликларига, ўз болаларини ўлдирмасликларига, қўллари ва оёқлари орасида тўқиб оладиган буҳтонни келтирмасликларига* ҳамда бирор яхши ишда Сизга итоатсизлик қилмасликларига қасамёд қилсалар, Сиз уларнинг қасамёдларини қабул қилинг ва улар учун Аллоҳдан мағфират сўранг! Албатта, Аллоҳ кечиримли ва раҳмлидир.\n\nИзоҳ: Бу оятдаги бўҳтон тўқишдан мурод бошқадан туқилган болани ўз эрига сендан деб ўтказишдир.\n\n13. Эй, имон келтирганлар, Аллоҳнинг ғазабига дучор бўлган қавм билан дўстлашмангизлар! Худди барча кофирлар қабр эгалари (қайта тирилишлари)дан ноумид бўлганларидек, улар ҳам охиратдан ноумид бўлгандирлар."
  },
  {
    "name": "Саф сураси",
    "text": "САФ СУРАСИ\n\nСаф - саф тортиш, қатор туриш.\n\nСурада Мусо ва Исо (а. с.)ларнинг ўз қавмларидан озорланишлари, Аллоҳ йўлида жиҳод қилиш ва бошқа муҳим маълумотларни ўқийсиз.\n\nМеҳрибон ва раҳмли Аллоҳ номи билан (бошлайман).\n\n1. Осмонлардаги ва Ердаги (бор) нарса Аллоҳга тасбеҳ айтур. У қудрат ва ҳикмат соҳибидир.\n\n2. Эй, имон келтирганлар, сизлар нега ўзларингиз қилмайдиган нарсани (қиламиз деб) айтурсизлар?!\n\n3. Сизларнинг ўзларингиз қилмайдиган ишни (қиламиз, деб) айтишларингиз, Аллоҳ наздида катта нафрат (боиси)дир.\n\n4. Албатта, Аллоҳ Ўзининг йўлида гўё туташ бинолардек саф тортиб, жанг қиладиган зотларни севар. Эсланг, Мусо ўз қавмига: «Эй, қавмим, нега сизлар менга Аллоҳнинг сизларга (юборган) пайғамбари эканимни била туриб, озор берурсизлар?» - деган эди.\n\n5. Бас, қачонки, улар (Ҳақ йўлидан) оғишгач, Аллоҳ уларнинг дилларини (ҳидоятдан) оғдириб қўйди. (Зотан), Аллоҳ фосиқлар қавмини ҳидоят этмас.\n\n6. Эсланг, Исо ибн Марям: «Эй, Исроил авлоди, мен Аллоҳнинг сизларга (юборган) пайғамбаридирман. (Мен) ўзимдан олдинги Тавротни тасдиқловчи ва ўзимдан кейин келадиган Аҳмад исмли бир пайғамбар ҳақида хушхабар берувчиман», - деган эди. Бас, қачонки, (Исо) уларга (пайғамбар эканига) ҳужжат (мўъжиза)ларни келтиргач, улар «бу аниқ сеҳр», - дедилар.\n\n7. Ўзи Исломга даъват қилинаётганда (уни қабул қилиш ўрнига) Аллоҳ шаънига ёлғон тўқиган кимсадан ким ҳам золимроқдир?! Аллоҳ золимлар қавмини ҳидоят этмас.\n\n8. Улар Аллоҳнинг нурини (Исломни) оғизлари (беҳуда гаплари) билан ўчирмоқчи бўлурлар. Аллоҳ эса, гарчи кофирлар и:қтирмасаларда. Ўз нурини (динини) камолга етказувчидир.\n\n9. У ўз пайғамбарини ҳидоят ва ҳақ дин билан - гарчи мушриклар ёқтирмасалар-да - барча динлар узра ғолиб қилиш учун юборган зотдир.\n\n10. Эй. имон келтирганлар. сизларни аламли азобдан қутқарадиган бир «тижорат»га бошлайинми?\n\n11. (Ўша «тижорат» шуки) - Аллоҳ ва Унинг пайғамбарига имон келтирурсизлар ва Аллоҳ йўлида молларингиз ва жонларингиз билан жиҳод қилурсизлар. Мана шу. агар билсангизлар. ўзларингиз учун яхши (иш)дир.\n\n12. (Агар шундай қилсангизлар. Аллоҳ) сизларнинг гуноҳларингизни мағфират қилур ҳамда сизларни остидан анҳорлар оқиб турадиган жаннатларга ва абадий жаннатлардаги покиза масканларга киритур. Бу эса улкан ютуқдир.\n\n13. (Аллоҳ сизларга) яна бошқа сизлар суядиган (бир неъматни ҳам берурки. у) Аллоҳ томонидан бўлажак ғалаба ва яқин(да рўй берувчи) фатҳдир*. (Эй. Муҳаммад.) мўминларга (мана шу) хушхабарни етказинг!\n\nИзоҳ: У Макка фатҳидир. Бу воқеа ҳижратнинг саккизинчи йили рўй берди. Яъни, Макка аҳли қуролли тўқнашувсиз ўз ихтиёрлари билан Исломга кирдилар.\n\n14. Эй, имон келтирганлар, Аллоҳнинг ёрдамчилари бўлингиз! Худди Исо ибн Марям ҳаворийларга: «Аллоҳга (яъни, унинг динига даъват қилишимда) ким менинг ёрдамчиларим бўлур?» - деганидек. Ҳаворийлар айтдилар: «Биз Аллоҳнинг (динига) ёрдам берувчилармиз». Бас, Исроил авлодидан бир тоифа (Исога) имон келтирди. Ва бир тоифа кофир бўлди. Бас, Биз имон келтирган зотларни душманларидан кучли қилдик, бас, улар ғолиб бўлдилар."
  },
  {
    "name": "Жумъа сураси",
    "text": "ЖУМЪА СУРАСИ\n\nСурада бир неча муҳим маълумотлар қаторида жумъа намозининг аҳамияти, унга азон айтилганда, савдони тўхтатиб унинг сари равона бўлиш лозимлиги, Таврот ва Инжилга амал қилмаган аҳли китоблар танқиди ва бошқа эслатмалар акс эттирилган.\n\nМеҳрибон ва раҳмли Аллоҳ номи билан (бошлайман).\n\n1. Осмонлардаги ва Ердаги (бор) нарса (мутлақ) подшоҳ, (нуқсонлардан) пок, қудрат ва ҳикмат соҳиби бўлмиш Аллоҳга тасбеҳ айтур.\n\n2. У (Аллоҳ) омийлар (саводсиз кишилар) орасига ўзларидан бўлган, уларга (Унинг) оятларини тиловат қиладиган, уларни (ширк ва жаҳолатдан) поклайдиган ҳамда уларга Китоб (Қуръон) ва Ҳикмат (Ҳадис)ни ўргатадиган (бир) пайғамбарни (Муҳаммадни) юборган зотдир. Ҳақиқатан, улар пайғамбар келишидан) илгари аниқ залолатда эдилар.\n\n3. (Аллоҳ уни) яна улардан бошқаларга - уларга етиша олмаган (дунёга кейин келадиган инсонларга ҳам юборди). У қудрат ва ҳикмат соҳибидир.\n\n4. Бу Аллоҳнинг фазлидирки, уни Ўзи хоҳлаган кишиларга берур. Аллоҳ улуғ фазл соҳибидир.\n\n5. Таврот юклатилган (берилган), сўнгра уни кўтара олмаган (унга амал қилмаган) кимсаларнинг мисоли худди китобларни кўтариб кетаётган эшакка ўхшайди. Аллоҳнинг оятларини инкор этган қавмнинг мисоли нақадар ёмондир. Аллоҳ золимлар қавмини ҳидоят этмас.\n\n6. (Эй, Муҳаммад,) айтинг: «Эй, яҳудий бўлганлар, агар сизлар (бошқа) одамларни эмас, фақат ўзларингизни Аллоҳнинг дўстлари деб даъво қилсангизлар - агар (шу даъволарингизда) ростгўй бўлсангизлар - ўлимни орзу қилинглар-чи?»\n\n7. Қўллари (ўзлари) қилиб қўйган ишлари (Тавротга хилоф қилмишлари) сабабли ҳеч қачон (ўлимни) орзу қила олмаслар. Аллоҳ золимларни билувчидир.\n\n8. Айтинг: «Сизлар қочаётган ўлим, албатта, сизларга йўлиқувчидир! Сўнгра сизлар яширин ва ошкора нарсаларни билувчи (Аллоҳ)га қайтарилурсизлар. Бас, У зот сизларга қилиб ўтган амалларингизнинг хабарини берур».\n\n9. Эй, имон келтирганлар, қачонки, жумъа кунидаги намозга (азон) чақирилса, дарҳол Аллоҳнинг зикри сари ҳаракатга тушингизлар ва савдо-сотиқни тарк қилингизлар! Агар биладиган бўлсангизлар, мана шу (иш) ўзларингиз учун яхшидир.\n\n10. Бас, қачонки, намоз адо қилингач, ерда тарқалиб, Аллоҳнинг фазли (ризқи)дан истайверингизлар! Аллоҳни кўп ёд этингизлар, шояд (шунда) нажот топурсизлар.\n\n11. Қачонки, улар бирор тижоратни ёки ўйин-кулгини кўриб қолсалар, ўшанга қараб тарқалиб кетиб, Сизни (минбарда) тик турган ҳолингизда тарк этурлар. Айтинг: «Аллоҳ ҳузуридаги нарса (мукофотлар) ўйин- кулгидан ҳам, тижоратдан ҳам яхшироқдир. Аллоҳ ризқ берувчиларнинг яхшироғидир».\n\nИзоҳ: Дарҳақиқат, бу бўлган воқеа эканлиги ривоятларда собитдир. Қайсики, Мадинада жумъа намози олдидан Расулуллоҳ минбарда хутба айтиб турганларида тижоратчилар карвони юк билан келиб қолади. Буни сезган намозхонларнинг кўпчилиги намозни тарк этиб, карвон сари кетиб қоладилар. Мана шу нуқсонни Аллоҳ Таоло танбеҳ учун эслатмоқда."
  },
  {
    "name": "Мунофиқун сураси",
    "text": "МУНОФИҚУН СУРАСИ\n\nСуранинг номи унинг мазмунига далолат қилиб турибди. Унда мунофиқлар танқидидан бошқа илоҳий эслатма ва насиҳатлар ҳам мавжуд.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) мунофиқлар ҳузурингизга келиб: «Гувоҳлик берамизки, Сиз, албатта, Аллоҳнинг пайъғамбаридирсиз», - дерлар. Сиз Унинг пайғамбари эканлигингизни Аллоҳ албатта билур ва Аллоҳ мунофиқларнинг ҳақиқатан ёлғончи эканликларига ҳам гувоҳлик берур.\n\n2. Улар ўзларининг (ёлғон) қасамларини қалқон қилиб олиб, (одамларни) Аллоҳ йўлидан тўсдилар. Уларнинг қилиб юрган амаллари нақадар ёмондир!\n\n3. Бунга сабаб уларнинг (тилларида) имон келтириб, сўнгра (дилларида) кофир бўлганларидир. Бас, уларнинг диллари муҳрлаб қўйилди. Энди улар (ҳақиқатни) англай олмаслар.\n\n4. Уларга қарасангиз, уларнинг гавдалари Сизни ажаблантирур, сўзлаганларида эса сўзларига беихтиёр қулоқ солурсиз. Улар гўё (деворга) суяб қўйилган (чинк) ёдъосЫагда ўхшайдилар. Улар ҳар бир қичқириқ (овоз)ни устиларига (тушаётган бало ва офат деб) гумон қиладилар. Улар душмандирлар. Бас, улардан эҳтиёт бўлинг! Уларни Аллоҳ урсин! Қаёққа оғиб кетмоқдалар ўзи?!\n\n5. Қачонки, уларга: «Келинглар, Аллоҳнинг пайғамбари сизлар учун мағфират сўрасин!» - дейилса, албатта, улар бошларини буриб кетурлар ва уларни кибрланган ҳолларида юз ўгиришларини кўрарсиз.\n\nИзоҳ: Бу оятлар машҳур мунофиқ Абдуллоҳ ибн Салул ҳақида нозил қилинган. У муҳожирларни ҳақорат қилиб, сўнгра қилмишидан тонган. Расулуллоҳ ҳузурига бориб узр сўрашдан бош тортган. Кибру ҳавоси ва ғурури бунга йўл қўймаган.\n\n6. (Эй,Муҳаммад,) Сиз улар учун мағфират сўрадингизми ёки мағфират сўрамадингизми - уларга баробардир - Аллоҳ уларни сира мағфират қилмас. Албатта, Аллоҳ фосиқлар қавмини ҳидоят этмас.\n\n7. Улар (ўзларининг тобеларига): «Аллоҳнинг пайғамбари ҳузуридаги кишиларга эҳсон қилманглар, токи улар тарқалиб кетсинлар», -дейдиган кимсалардир. Ҳолбуки, осмонлар ва Ер хазиналари фақат Аллоҳникидир. Лекин, мунофиқлар (буни) англамаслар.\n\n8. Улар: «Қасамки, агар Мадинага қайтсак, албатта, кучлилар кучсизларни ундан (ҳайдаб) чиқарур», - дерлар. Ҳолбуки, куч-қудрат фақат Аллоҳники, Унинг пайғамбариники ва мўминларникидир. Лекин, мунофиқлар (буни) билмаслар.\n\n9. Эй, мўминлар, на мол-дунёларингиз ва на фарзандларингиз сизларни Аллоҳнинг зикридан (Унга ибодат қилишдан) чалғитиб қўймасин! Кимки шундай қилса, бас, ана ўшалар зиён кўрувчи кимсалардир.\n\n10. Сизларнинг (ҳар) бирингизга ўлим келганда: «Эй, Раббим, мени озгина (ҳаётда) қолдирсанг, мен садақа қилиб, солиҳ (банда)лардан бўлсам», - деб қолишидан илгари Биз сизларга ризқ қилиб берган нарсалардан эҳсон қилингиз!\n\n11. Аллоҳ бирор жонни ажали келганида кечга қолдирмас. Аллоҳ қилаётган амалларингиздан хабардордир."
  },
  {
    "name": "Тағобун сураси",
    "text": "ТАҒОБУН СУРАСИ\n\nТағобун - бир-бирини муомалада алдашдир. Сурада қиёмат куни ва қайта тирилишнинг ҳақлиги, бу дунёнинг бевафо ва муваққатлиги, Пайғамбарга итоат қилишга даъват ва бошқа илоҳий кўрсатмалар ўз ифодасини топган.\n\nМеҳрибон ва раҳмли Аллоҳ номи билан (бошлайман).\n\n1. Осмонлардаги ва Ердаги (бор) нарса Аллоҳга тасбеҳ айтур. Ҳукмронлик фақат Уникидир ва ҳамд ёлғиз Унга хосдир. У ҳар нарсага қодирдир.\n\n2. У сизларни яратган зотдир. Бас. сизлардан (баъзиларингиз) кофир ва сизлардан (баъзиларингиз) мўминдир. Аллоҳ қилаётган амалларингизни кўриб турувчидир.\n\n3. У осмонлар ва Ерни Ҳақ (ҳикмат) билан яратди ва сизларга сурат (шакл) берди - суратларингизни гўзал қилди. Қайтиш фақат Унинг ҳузуригадир.\n\n4. У осмонлар ва Ердаги (бор) нарсани билур. Аллоҳ диллардаги сирларни билувчидир.\n\n5. (Эй. Макка кофирлари.) сизларга олдин кофир бўлиб. сўнг (шу дунёдаёқ) ўз ишларининг зиёнини тотган кимсаларнинг хабари келмадими?! Яна уларга (охиратда) аламли азоб ҳам бордир.\n\n6. Бунга сабаб. уларга пайғамбарлари ҳужжатларни келтирганларида. улар: «Бизларни (ўзимизга ўхшаган) башар (авлодлари) ҳидоят қиладиларми?!» - дейишиб. кофир бўлганлари ва (имондан) юз ўгириб кетганларидир. (Шунда) Аллоҳ беҳожат эканини кўрсатди. Аллоҳ беҳожат ва ҳамдга лойиқ зотдир.\n\n7. Кофир бўлган кимсалар ўзларини ҳеч қачон қайта тирилмаймиз. деб гумон қилдилар. (Эй. Муҳаммад. уларга) айтинг: «Йўқ! Раббимга қасамки. албатта. қайта тирилтирилурсизлар. сўнгра. албатта. сизларга қилган амалларингизнинг хабари берилур. Бу Аллоҳга осондир».\n\n8. Бас. сизлар Аллоҳга. Унинг пайғамбарига ва Биз нозил қилган Нур (Қуръон)га имон келтиринглар! Аллоҳ қилаётган амалларингиздан хабардордир.\n\n9. (Аллоҳ) сизларни тўплайдиган «тўпланиш Куни»ни (эслангиз)! Бу (одамлар) ўзаро алданиб қоладиган Кундир. Кимки Аллоҳга имон келтирган ва яхши амал қилган бўлса. (Аллоҳ) унинг ёмонлик (гуноҳ)ларини ўчирур ва уни остидан анҳорлар оқиб турадиган. абадий қолинадиган жаннатларга киритур. Бу эса улкан мукофотдир.\n\n10. Кофир бўлган ва оятларимизни инкор этган кимсалар - ана ўшалар дўзах аҳли бўлиб. ўша жойда мангу қолувчидирлар. Нақадар ёмон оқибат бу!\n\n11. (Инсонга) бирор мусибат етган бўлса. албатта. Аллоҳнинг изни (иродаси) билангина (етур). Кимки имон келтирса. У унинг қалбини тўғри йўлга ҳидоят қилур. Аллоҳ ҳар нарсани билувчидир.\n\n12. Аллоҳга итоат этингиз ва Пайғамбарга бўйсунингиз! Бас. агар (итоатдан) бош тортсангиз. у ҳолда (билингизки). Бизнинг пайғамбар зиммасида фақат (ваҳийларимизни сизларга) аниқ етказиш бор. холос.\n\n13. Аллоҳ - Ундан ўзга илоҳ йўқдир. Бас. мўминлар фақат Аллоҳгагина таваккул қилсинлар!\n\n14. Эй. мўминлар. албатта. хотинларингиз ва фарзандларингиздан сизлар учун душман (чиқадиганлари) ҳам бордир. Бас. улардан эҳтиёт бўлинглар! Агар сизлар (уларни) афв этсангизлар. койимасангизлар ва кечирсангизлар. у ҳолда. албатта. Аллоҳ (ҳам) мағфиратли ва раҳмлидир.\n\n15. Сизларнинг мол-мулкларингиз ва фарзандларингиз фақат бир синовдир. Улуғ мукофот эса Аллоҳнинг ҳузуридадир.\n\n16. Бас, тоқатларингиз етганича Аллоҳга тақвода бўлингизлар, (насиҳатга) қулоқ тутингизлар ва итоат этингизлар ҳамда эҳсон қилингизлар, (мана шу) ўзларингиз учун яхшироқдир. Кимки ўз нафсининг бахиллигидан сақлана олса, бас, айнан ўшалар иқболлидирлар.\n\n17. Агар сизлар Аллоҳга «қарзи ҳасана» берсангизлар (муҳтожларга эҳсон қилсангизлар), У сизларга бир неча баробар қилиб қайтарур ва (гуноҳларингизни) мағфират қилур. Аллоҳ миннатдор ва ҳалимдир.\n\n18. (У) яширин ва ошкора ишларни билувчи, қудрат ва ҳикмат соҳибидир."
  },
  {
    "name": "Талоқ сураси",
    "text": "ТАЛОҚ СУРАСИ\n\nЭридан ажралган, яъни, талоқ қилинган аёл қанча идда ўтириши, уни то иддаси чиққунга қадар жой ва нафақа билан таъминлаб туриш эрнинг бурчи эканлиги, Пайғамбаримизнинг ўз умматларига нисбатан жаҳолат зулматидан имон нури сари етаклаб чиқувчи халоскор эканликлари ва бошқа илоҳий насиҳатлар бу сурадан жой олган.\n\nМеҳрибон ва раҳмли Аллоҳ номи билан (бошлайман).\n\n1. Эй, Пайғамбар, қачонки, сизлар (мўминлар) хотинларингизни талоқ қилсангизлар, уларнинг иддаларида (поклик пайтларида) талоқ қилинглар ва иддани сананглар! Раббингиз - Аллоҳдан қўрқинглар! (Идда тугагунча) уларни (яшаб турган) уйларидан (ҳайдаб) чиқармангизлар ва улар ҳам ўзларича чиқиб кетмасинлар. Фақат улар очиқ фаҳш (бузуқлик ёки идда ўтмай чиқиб кетиш каби) ишни қилсаларгина (уйларидан чиқарилурлар). Бу Аллоҳнинг чегараларидир. Кимки, Аллоҳ чегараларидан тажовуз қилиб ўтса, демак, у ўзига зулм қилибди. Сиз билмассиз, эҳтимол, Аллоҳ бу (талоқ)дан кейин бирор ишни пайдо қилар.\n\n2. Бас, қачонки, (идда) муддатига етсалар, бас, уларни яхшилик билан олиб қолинглар ёки яхшилик билан (ҳаққи-маҳрларини бериб) ажрашинглар. Ва (ярашаётган ёки ажралишаётганда) ўзларингиздан (мусулмонлардан) икки адолатли гувоҳни ҳозир қилинглар ва гувоҳликни Аллоҳ учун мукаммал адо этинглар! Бу (ҳукм)дан фақат Аллоҳга ва охират Кунига имон келтирувчи киши панд олур. Ким Аллоҳга тақво қилса, У унга (ташвишлардан) чиқиш йўлини (пайдо) қилур.\n\n3. Яна, уни ўзи ўйламаган жойдан ризқлантирур. Кимки Аллоҳга таваккул қилса, бас, (Аллоҳнинг) Ўзи унга кифоя қилар. Албатта, Аллоҳ Ўзи (хоҳлаган) ишига етувчидир. Аллоҳ барча нарса учун миқдор (ўлчов) қилиб қўйгандир.\n\n4. Хотинларингиз орасидаги (кексайиб) ҳайз кўришдан умид узганлари, агар сизлар (иддалари хусусида) шубҳалансангизлар, бас, (билингизки,) уларнинг иддалари уч ойдир, яна (ҳалигача ҳайз кўрмаганларнинг (иддалари) ҳам. Ҳомиладорларнинг (идда) муддатлари ҳомилаларини қўйишлари (кўз ёришлари)дир. Кимки Аллоҳга тақво қилса, (Аллоҳ) унинг ишини осон қилур.\n\n5. Бу Аллоҳнинг сизларга нозил қилган амридир. Кимки Аллоҳга тақво қилса, унинг ёмонлик (гуноҳ)ларини ўчирур ва унинг мукофотини буюк қилур.\n\n6. Уларга (талоқ иддасини сақлаётган хотинларингизга) ўзларингиз маскан тутган жойдан тоқатингизга қараб жой беринглар ва уларни (турган жойларидан) сиқиб чиқариш мақсадида уларга зарар етказманглар! Агар улар ҳомиладор бўлсалар, у ҳолда, то ҳомилаларини қўйгунларича, уларга нафақа бериб туринглар! Бас, агар (талоқ қилган аёлларингиз) сизлар учун (бола) эмизсалар, у ҳолда уларнинг ҳақларини беринглар! (Эмизиш хусусида) яхшилик билан ўзаро келишиб олинглар! Агар (келиша олмасдан) танг ҳолга тушсангизлар, бас, у (ота) учун (боласини) бошқа (бир аёл) эмизур.\n\n7. Бой киши ўз бойлигидан нафақа берсин. Кимнинг ризқи танг қилинган (камбағал) бўлса, у ҳолда, Аллоҳ унга ато этган нарсадан (ҳолига яраша) нафақа берсин! Аллоҳ ҳеч бир жонни Ўзи унга ато этган (ризқ)дан бошқа нарсага таклиф қилмас. Аллоҳ танглик (камбағаллик)дан кейин енгиллик (бойлик)ни ҳам пайдо қилур.\n\n8. Қанчадан-қанча қишлоқ (шаҳар)лар борки, ўз Парвардигорлари ва Унинг пайғамбарлари амридан бош тортгандирлар, бас, Биз уларни қаттиқ ҳисоб-китоб қилганмиз ва хунук азоб билан азоблаганмиз.\n\n9. Бас, у (қишлоқ-шаҳарларнинг аҳли) ўз қилмишларининг уволини тотдилар ва бу ишларининг оқибати зиён кўриш бўлди.\n\n10. Аллоҳ уларга (охиратда ҳам) қаттиқ азобни тайёрлаб қўйгандир. Бас, эй, имон келтирган ақл эгалари,\n\nАллоҳдан қўрқинглар! Дарвоқе. У зот. сизларга Зикрни (Қуръон)ни нозил қилди.\n\n11. Имон келтирган ва солиҳ амалларни қилган зотларни зулматлардан нурга чиқариш учун сизларга Аллоҳнинг баён этувчи оятларини тиловат қиладиган пайғамбарни (Муҳаммадни юборди). Кимки Аллоҳга имон келтирса ва солиҳ амал қилса. (Аллоҳ) уни остидан анҳорлар оқиб турадиган. абадий қолинадиган жаннатларга киритур. Ҳақиқатан. Аллоҳ унинг учун гўзал ризқ (жаннат ризқини ато) этган бўлур.\n\n12. Аллоҳ етти осмонни ва Ердан ҳам ўшанча миқдорни (етти қаватни) яратган зотдир. (Аллоҳнинг) амри (фармони) уларнинг (осмон ва Ер) ўртасида нозил бўлиб турар. Токи сизлар Аллоҳнинг барча нарсага қодир эканини ва Аллоҳ барча нарсани (Ўз) билими билан иҳота қилиб олганини билишларингиз учун (У шундай қилди)."
  },
  {
    "name": "Тахрим сураси",
    "text": "ТАҲРИМ СУРАСИ\n\nТаҳрим - ҳаром қилиш, тақиқлаш.\n\nСурада Пайғамбар (а. с.) билан манкуҳалар ўрталарида ўтган баъзи можаролар, оила ва фарзанд тарбияси, тавбага тарғиб ва ниҳоят, Нуҳ ва Лут (а. с.)лардек пайғамбарларнинг аёллари кофир бўлганлари, Фиръавндек кофирнинг аёли Осия ва Биби Марям бинт Имронлар эса мўмина бўлганлари баён этилган.\n\nМеҳрибон ва раҳмли Аллоҳ номи билан (бошлайман).\n\n1. Эй, Пайғамбар, нега хотинларингизнинг розилигини истаб, Аллоҳ Сиз учун ҳалол қилган нарсани ҳаром қилиб олурсиз! Аллоҳ мағфиратли ва раҳмлидир.\n\nИзоҳ: Пайғамбар (а. с.) бир куни Зайнаб бинт Жаҳш исмли хотинлари ҳузурида асал истеъмол қилиб бироз қолиб кетадилар. Буни пайқаган бошқа хотинлари - Ойша билан Ҳафса оналаримизнинг рашклари келиб, ўзаро келишиб оладилар ва Он ҳазрат чиқишлари билан: «Оғзингиздан бадбўй ҳид келмоқда, нима едингиз?» дейдилар. Бадбўй ҳидни ёқтирмайдиган Пайғамбар (а. с.) бироз қизишиб: «Асал егандим» - деб, бундан кейин асал емасликка қасамёд қиладилар. (Имом ал-Бухорий ривояти).\n\n2. Дарвоқе, Аллоҳ сизлар учун (маълум миқдорда каффорат - жарима тўлаб) қасамларингизни ҳалоллаб олишни фарз қилган. Аллоҳ хожаларингиздир. У билувчи ва ҳикмат соҳибидир.\n\n3. Пайғамбар хотинларидан бирига (Ҳафсага) бир гапни (чўриси Мория талоғи ва халифаликни) хуфёна айтганини эсланг! Бас, қачонки, (Ҳафса) у (сир) ҳақида (Оишага) хабар бергач, Аллоҳ уни бундан воқиф қилди ва у (Ҳафсага ўзи билган нарсанинг) баъзисини билдирди ва баъзисидан юз ўгирди (билдирмади). Бас, қачонки, (Пайғамбар Ҳафсага) хабарни айтгач, у: «Ким Сизга бу хабарни берди?» - деди, (пайғамбар): «Менга билувчи ва хабардор зот (Аллоҳ) хабар берди», - деди.\n\n4. (Эй, Ҳафса ва Оиша,) агар сизлар Аллоҳга тавба қилсангизлар (ўзларингизга яхши). Чунки дилларингиз (ҳақ йўлдан) тойиб кетди! (Аммо) агар сизлар унинг (Пайғамбарнинг) зарарига ҳамкорлик қилсангизлар, у ҳолда, шубҳасиз, Аллоҳнинг Ўзи ҳам, Жаброил ҳам, аҳли солиҳ мўминлар ҳам унинг ҳимоячисидирлар. Яна, булардан кейин фаришталар ҳам (Пайғамбарга) ёрдамчидир.\n\n5. (Унинг) Парвардигори - агар у сизларни талоқ қилса - унга сизлардан яхшироқ жуфтларни - муслима, мўмина (Аллоҳ ва Унинг пайғамбарига) итоат этувчи, тавба-тазарру қилувчи, обида, (мудом Аллоҳнинг йўлида) юрувчи жувон ва қизларни алмаштириб бериши мумкин.\n\n6. Эй, имон келтирганлар, ўзларингизни ва оила аъзоларингизни ёқилғиси одамлар ва тошлар бўлмиш дўзахдан сақлангизки, унда дақал ва қаттиққўл, Аллоҳ буюрган нарсага итоатсизлик қилмайдиган, фақат буюрилган ишни қиладиган фаришталар (турурлар).\n\n7. Эй, куфрда бўлганлар, бугун узр айтмай қўя қолинглар! Сизлар фақат ўзларингиз қилиб ўтган амалларингиз билан жазоланурсизлар.\n\n8. Эй, имон келтирганлар, Аллоҳга чин тавба қилинглар, шоядки, Раббингиз сизларнинг ёмонлик (гуноҳ)ларингизни ўчириб, остидан анҳорлар оқиб турадиган жаннатларга киритса! У Кунда Аллоҳ пайғамбарни ва у билан бирга имон келтирганларни шармсор қилмас. Уларнинг нурлари олдиларида ва ўнг томонларида юрар. Улар: «Эй, Раббимиз, Ўзинг бизларга нуримизни комил қилиб бергин ва бизларни мағфират этгин. Албатта, Сен ҳар нарсага қодирдирсан», - дерлар.\n\n9. Эй, Пайғамбар, кофир ва мунофиқларга қарши курашинг ва уларга қаттиққўл бўлинг! Уларнинг жойлари жаҳаннамдир! Нақадар мудҳиш қисмат бу!\n\nИзоҳ: Куфр ва нифоқ аҳлига нисбатан муносабатнинг бу қадар салбийлашувига уларнинг ўзлари сабаб бўлгани ҳақида Тавба сураси, 73-оят изоҳида айтиб ўтилди.\n\n10. Аллоҳ кофир бўлган кимсалар ҳақида Нуҳнинг хотини ва Лутнинг хотинини мисол келтирди. У иккиси Бизнинг бандаларимиздан икки солиҳ банда (қўл) остида эдилар. Бас. у (аёл)лар уларга хиёнат қилдилар. (Нуҳ ва Лут) Аллоҳ(нинг азоби)дан бирор нарсани у иккисидан даф қила олмадилар. (Уларга): «Кирувчилар билан бирга дўзахга киринглар!» - дейилди.\n\nИзоҳ: Яъни, шундай улуғ пайғамбарлар билан бирга турмуш қуриб, доимо ҳамсуҳбат бўлишларига қарамай уларнинг хотинлари ёвузликларича қолдилар ва Аллоҳнинг қаҳрига дучор бўлдилар.\n\n11. Аллоҳ имон келтирган зотлар ҳақида Фиръавннинг хотинини мисол келтирди. Ўшанда у: «Эй. Раббим. Ўзинг мен учун ҳузурингда (жаннатда) бир уй бино қилгин. менга Фиръавн ва унинг қилмишидан нажот бергин. Мени золимлар қавмидан халос этгин!» - деди.\n\n12. Яна ўз номусини сақлаган аёл - Марям бинт Имронни (мисол келтирди). Бас. Биз Ўз руҳимиздан унга пуфладик (ва у Исога ҳомиладор бўлди). У Парвордигорининг сўзларини ва китобларини тасдиқ этди ҳамда (Аллоҳнинг амрига) итоат этувчилардан бўлди."
  },
  {
    "name": "Мулк сураси",
    "text": "МУЛК СУРАСИ\n\nМулк - подшоҳлик, ҳукмронлик. Ўзбек тилида мулк сўзи бу маънода кам ишлатилади. Кўпроқ у бойлик, ашё, хусусий ёки давлат мулки каби мазмунларда ишлатилади.\n\nСурада Еру осмон ва бошқа мавжудотларни яратишдаги Аллоҳнинг ҳикмат ва қудратлари, бу дунёдан имонсиз ўтганларнинг охиратдаги надоматлари, ризқ-рўзий талаб қилиш, табиий офатлар хавфи, ҳидоят ва залолат каби мавзулар акс эттирилган. Ҳадиси шарифда: «Қуръони каримда 30 оятли бир сура борки, у уни ўқиганни шафоат қилувчидир, ҳатто қиёмат куни дўзахдан халос этиб жаннатга киришга сабаб бўлур. У «Таборак» сурасидир» деб башорат берилган (И. Термизий ривояти).\n\nМеҳрибон ва раҳмли Аллоҳ номи билан (бошлайман).\n\n1. (Мутлақ) ҳукмронлик «қўли»да бўлган зот - Аллоҳ баракотли (буюк)дир ва У ҳар нарсага қодирдир.\n\n2. (У) сизларнинг қайсиларингиз чиройлироқ (савоблироқ) амал қилувчи эканингизни синаш учун ўлим ва ҳаётни яратган зотдир. У қудратли ва мағфиратлидир\n\n3. (У) етти осмонни қатма-қат қилиб яратган зотдирки, сиз Раҳмоннинг яратишида бирор тафовут (нуқсон)ни кўрмайсиз. Бас, кўзингизни яна (самога) қайтарингчи, (унда) бирор ёриқни кўрармикансиз?\n\n4. Сўнгра кўзингизни қайта-қайта (самога) қаратинг, кўзингиз сизга хор ва толиққан ҳолда қайтур.\n\n5. Ҳақиқатан, Биз қуйи осмонни чироқлар (юлдузлар) билан безадик ва уларни шайтонларга отиладиган тошлар қилиб қўйдик. Яна улар (шайтонлар) учун (охиратда) дўзах азобини ҳам тайёрлаб қўйгандирмиз.\n\n6. Парвардигорларига кофир бўлган кимсалар учун жаҳаннам азоби бордир. Нақадар ёмон оқибат бу!\n\n7. Қачонки, улар (жаҳаннамга) ташланганларида, қайнаб турган (жаҳаннамнинг) ўкирик (фарёди)ни эшитурлар.\n\n8. У ғазабдан парчаланиб кетгудек бўлур. Ҳар гал унга бир тўда (кофир) ташланганида, унинг қўриқчилари улардан: «Сизларга (дунёда бирор) огоҳлантирувчи (пайғамбар) келмаганмиди?» - деб сўрайдилар.\n\n9. (Улар) дерлар: «Ҳа, ҳақиқатан, бизларга огоҳлантирувчи келган эди, (лекин бизлар уни) ёлғончига чиқарганмиз ва: «Аллоҳ (ҳеч кимга) ҳеч нарса нозил қилган эмас, сизлар фақат катта залолат (гумроҳлик)дадирсизлар», - деганмиз.\n\n10. Улар (кофирлар) яна: «Агар бизлар (пайғамбар сўзларини) тинглаб, ақл юргизувчи бўлганимизда, дўзах аҳлидан бўлмас эдик»,- дерлар.\n\n11. Бас, улар ўз гуноҳларини (шу тарзда) эътироф этадилар. Энди, дўзах аҳлига ҳалокат бўлгай!\n\n12. Парвардигорларидан ғойибона қўрқадиган зотлар учун мақфират ва катта мукофот бордир.\n\n13. (Эй, инсонлар,) сизлар сўзларингизни яширинглар ёки ошкора қилинглар, (барибир,) У диллардаги сирларни ҳам билувчидир.\n\n14. (Ахир) яратган зот (Ўзи яратган нарсаларини) билмайдими?! У лутфли ва хабардор зотдир.\n\n15. У (Аллоҳ) сизларга ерни хоксор (бўйсунувчи) қилиб қўйган зотдир. Бас. у (Ер)нинг ҳар томонида (саёҳат. тижорат ёки деҳқончилик қилиб) юраверинглар ва (Аллоҳнинг берган) ризқидан енглар. Тирилиб чиқиш Унинг ҳузуригадир.\n\n16. (Эй. Макка кофирлари.) ё сизлар осмондаги зот сизларни ерга юттириб юборишидан. бас. бирданига (ер) ларзага келишидан (сизларни ҳалок қилишидан) хотиржаммисизлар (қўрқмайсизларми)?!\n\n17. Ёки сизлар «осмондаги» зот устингизга тош ёғдиришидан хотиржаммисизлар?! Ҳали (азоб келганда). Менинг огоҳлантиришим қандай эканлигини билиб олажаксизлар!\n\n18. Дарвоқе. улардан аввалги кимсалар ҳам (ўз пайғамбарларини) ёлғончига чиқаргандилар. Бас. Менинг инкорим (азобим) қандай бўлди?!\n\n19. Улар устиларида (қанотларини) ёювчи ва йиққан ҳолда (учиб юрган) қушларни кўрмадиларми?! У (қуш)ларни ёлғиз Раҳмонгина (самода) тутиб турар. Албатта. У барча нарсани кўриб турувчидир.\n\n20. (Эй. мушриклар.) Раҳмондан ўзга сизларга ёрдам берадиган қўшинингиз ким экан ўзи?! Кофирлар фақат мағрурликдадирлар.\n\n21. Ёки (Раҳмон) Ўз ризқини тўхтатиб қўйса. сизларга ризқ берадиган ўша зот ким ўзи?! Йўқ. улар (кофирлар) қайсарликда ва (ҳақдан) йироқлашишда давом этдилар.\n\n22. Ахир. юз тубан (ерга қараб) юрадиган кимса Ҳақ йўлни топувчироқми ёки тик ҳолда тўғри йўлда юрадиган кишими?!\n\n23. (Эй. Муҳаммад. у (кофирларга) айтинг: «У (Аллоҳ) сизларни пайдо қилган ва сизлар учун қулоқ. кўзлар ва дилларни (ато) қилган зотдир. (Сизлар эса) камдан-кам шукр қилурсизлар».\n\n24. Айтинг: «У сизларни Ер (юзи)да яратиб қўйган зотдир. Сизлар (Қиёматда) Унинг ҳузурига тўпланурсизлар».\n\n25. Улар: «Агар ростгўй бўлсангизлар. (айтингларчи) ушбу ваъда (Қиёмат куни) қачон бўлади?» - дерлар.\n\n26. (Эй. Муҳаммад. уларга) айтинг: «(Қиёмат ҳақидаги) билим. албатта. Аллоҳнинг ҳузуридадир. Мен фақат аниқ огоҳлантирувчидирман.\n\n27. Бас. қачонки. улар (Қиёматда азобни) яқин ҳолда кўришгач. у кофирларнинг юзлари шувит бўлур ва (уларга): «Мана шу сизлар сўраган нарсадир». - дейилур.\n\n28. (Кофирларга) айтинг: «Хабар берингиз-чи. агар Аллоҳ мени ва мен билан бирга бўлган кишиларни ҳалок қилса ёки (ҳалок қилмай) бизларга шафқат қилса (Ўзининг ихтиёридадир). Аммо. кофирларни (сизларни) аламли азобдан ким ҳимоя қилур?!\n\n29. Айтинг: «У Раҳмон (меҳрибон)дир. Бизлар Унга имон келтирдик ва Унгагина таваккул қилдик. Ҳали сизлар ким аниқ залолатда эканини билиб олажаксизлар».\n\n30. Айтинг: «Хабар берингиз-чи. агар сувингиз (ер қарига) сингиб кетса. бас. ким сизларга оқин сувни келтира олур?!»"
  },
  {
    "name": "Қалам сураси",
    "text": "ҚАЛАМ СУРАСИ\n\nСурада қалам ва ёзув қуролларининг шаъни улуғланади ва улар билан қасамёд этиб, Аллоҳ таоло Ўз пайғамбарларининг ҳақ эканини, мушриклар инкори ва бўҳтонлари ботил эканини исботлайди. Сурада бахиллик қораланади ва унинг ёмон оқибатлари ифода этилади. Ундаги оятларда инсоният учун муҳим илоҳий ўгитлар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Нун. Қалам ва (у билан) ёзишадиган нарса (битик)ларга қасамки,\n\nИзоҳ: Битадиганлар фаришталар ёки инсонлар бўлиши мумкин. Ҳар икки тафсир ҳам ўринлидир.\n\n2. (эй, Муҳаммад,) Сиз Раббингизнинг неъмати боис мажнун эмасдирсиз!\n\n3. Албатта, Сизга (сабр қилганингиз учун) туганмас мукофот бордир.\n\n4. Албатта, Сиз буюк хулқ узрадирсиз!\n\nИзоҳ: Буюк хулқнинг маънолари ҳақида турли тафсирлар бор. Аввало хулқ бу ерда ўзининг асл маъносида ишлатилгани маъқул. Ҳадиси шарифда Расулуллоҳнинг ўзлари: «Мен макорими ахлоқни такомиллаштириш учун юборилганман», - деганлар. Сийрат ва шамоилларга доир асарлардаги маълумотлар ҳам шунга далолат қилади. Хуллас, Муҳаммад (а. с.) комил инсон, буюк хулқ эгаси деб аталишига лойиқ эканликларида ҳеч қандай шубҳа бўлиши мумкин эмас. Бошқача тафсир қилувчилар бу оятдаги буюк хулқдан мурод - Қуръон ёки улуғ дин, яъни, ислом дини деб ёзадилар. Ҳар ҳолда ўқувчи булардан қайсиниси муносиброқ экани тўғрисида ўзи ҳам фикр юритар деган умиддамиз.\n\n5. Ҳали яқинда кўражаксиз ва улар ҳам кўражаклар\n\n6. қайсиларингиз (Сизми ёки уларми) мафтун (мажнун) эканингизни .\n\n7. Албатта, Раббингизнинг Ўзи Унинг йўлидан озган кимсаларни яхши билувчидир ва У ҳидоят топувчиларни ҳам яхши билувчидир.\n\n8. Бас, (эй, Муҳаммад,) (Сизни) инкор этувчи кимсаларга итоат этманг!\n\n9. Улар (билан) муросасоз бўлишингизни, шунда улар ҳам (Сиз билан) муросасоз бўлишни истарлар.\n\n10. (Эй, Муҳаммад,) ҳар қандай тубан қасамхўрга итоат этманг.\n\n11. Шунингдек, ғийбатчи, гап ташувчига,\n\n12. яхшиликни ман этувчи (бахил), тажовузкор, гуноҳкорга,\n\n13. қўпол ва булардан ташқари бенасаб (ҳароми)га (итоат этманг)!\n\n14. У мол-мулк ва ўғилларга эга бўлгани учун (шундай қилади).\n\n15. Қачонки, унга оятларимиз тиловат қилинса: «Булар аввалгиларнинг афсоналари-ку!»- дейди.\n\n16. Яқинда унинг тумшуғига тамға босиб қўяжакмиз.\n\nИзоҳ: Бу оятлардаги салбий сифатлар машҳур кофир Валид ибн Муғирага мансубдир. Дарҳақиқат, у Бадр жангида «тумшуғидан тамғаланади», яъни бурнидан қилич еб, сўнгра шу чандиғи билан юради. Кейинги оятларда Яман диёрида бир сахий боғбон бўлиб, у ҳар йили кузда меваларни териш учун камбағал-мискинларни таклиф этиб, дарахтдан тергани боғбонга, ерга тушгани терувчиларга деб уларни сийлар экан. У оламдан ўтгач, фарзандлари бахиллик кўйига кириб хатога йўл қўйганликлари тўғрисида сўз боради.\n\n17. Дарҳақиқат, Биз уларни (Макка аҳлини) боғ эгаларини синаганимиздек синовга солдик. Ўшанда улар, албатта, уни (боғ ҳосилини) эрта тонгда узиб оламиз деб қасам ичган эдилар.\n\n18. Лекин, истисно қилмаган эдилар (Худо хоҳласа, демаган эдилар).\n\n19. Бас, (тунда) улар уйқуда бўлган чоғларида, у (боғ) узра Парвардигорингиз томонидан бўлмиш айланувчи (офат - олов) айланди.\n\n20. Бас, (ҳосил) йиғилгандек бўлиб қолди (боғ куйиб кул бўлди).\n\n21. Эрта тонгда туришиб, бир-бирини чақиришди:\n\n22. «Агар (ҳосилни) узмоқчи бўлсангизлар, зироатгоҳингизга бора қолинглар», - (деб).\n\n23. Сўнгра шивирлашиб жўнадилар.\n\n24. «Бугун (боғда ҳосил тераётган вақтда) устиларингизга бирор мискин кириб қолмасин-да», - дер эдилар.\n\n25. Улар (ўзларича мазкур) ғаразга қодир бўлган ҳолларида тонг-саҳарлаб бордилар.\n\n26. Бас, қачонки, уни (кулга айланган боғни) кўришгач, (аввал): «Шубҳасиз, бизлар (йўлдан) адашиб қолдик (яъни, бошқа боққа келиб қолдик)», - дедилар.\n\n27. (Сўнгра:) «Йўқ, бизлар (боғимиздан) маҳрум бўлибмиз» (дедилар).\n\n28. (Шунда) уларнинг ўртаҳолроғи: «Мен сизларга (Аллоҳга) тасбеҳ айтмайсизларми (ҳосил шукронасига камбағаллар улушини бермайсизларми) демаганмидим?» - деди.\n\n29. Улар (кеч бўлса-да): «Раббимизга тасбеҳ айтамиз. Ҳақиқатан, бизлар (ўзимизга) зулм қилувчи бўлдик», - дедилар.\n\n30. Сўнгра улар бир-бирларига қараб, маломат қила бошладилар.\n\n31. (Улар) дедилар: «Ҳолимизга вой! Дарҳақиқат, бизлар ҳаддан ошувчи бўлдик.\n\n32. Шоядки, Раббимиз бизларга у (боғ)дан ҳам яхшироғини алмаштириб берса. Бизлар, албатта, Раббимиз сари интилувчидирмиз».\n\n33. Азоб мана шундай! Агар билсалар, албатта, охират азоби янада каттароқдир.\n\n34. Албатта, тақводорлар учун Парвардигорлари ҳузурида неъмат боғлари бордир.\n\n35. Ахир, Биз мусулмонларни жиноятчи (кофир)ларга баробар қилармидик?!\n\n36. (Эй, мушриклар,) сизларга не бўлди? Қанақа ҳукм чиқармоқдасизлар?!\n\n37. Ёки сизларда (осмондан туширилган) бирор китоб бўлиб. ундан ўрганаяпсизларми?!\n\n38. Унда сизлар учун ўзларингиз хоҳлаган нарса борми?!\n\n39. Ёки сизлар учун Бизнинг зиммамизда: «Ўзларингиз ҳукм қилган нарса сизларники бўлур». - деган то қиёмат кунигача етувчи қасамлар (аҳд-паймонлар) борми?!\n\n40. (Эй. Муҳаммад.) улардан сўранг-чи. қайсилари бунга (даъволарининг ҳақ эканлигига) кафил бўла олар эканлар?!\n\n41. Ёки уларнинг шериклари борми?! У ҳолда ростгўй бўлсалар. ўша шерикларини келтирсинлар!\n\n42. «Болдирлар очиладиган» (ишлар мушкиллашадиган) ва сажда қилишга чорланишганда. (саждага) кучлари етмай қоладиган Кунни (эсланг)!\n\n43. (Ўшанда) кўзлари қуйида ва уларни хорлик эгаллаган ҳолда бўлурлар. Улар соғлом бўлган ҳолларида сажда қилишга чорланар эдилар (аммо ундан бош тортар эдилар).\n\n44. Бас. (эй. Муҳаммад.) ушбу Сўзни (Қуръонни) ёлғонга чиқарадиган кимсаларни Менга қўйиб беринг! Яқинда Биз уларни ўзлари билмайдиган (сезмайдиган) томондан даражама-даража тутгаймиз (ҳалокатга дучор қилажакмиз)!\n\n45. Мен уларга муҳлат бериб тураман. Зеро. Менинг «макрим» жуда қаттиқдир.\n\n46. Ёки Сиз (эй. Муҳаммад. даъватингиз учун). улардан ҳақ сўраяпсиз-у. улар қарздан оғирсинаяптиларми?!\n\n47. Ёки уларни ҳузурларида ғайб (Лавҳул-Маҳфуз) бор-у. улар (айтаётган сўзларини ўшандан) ёзиб оляптиларми?!\n\n48. Бас. (эй. Муҳаммад.) Раббингизнинг ҳукмига сабр қилинг ва наҳанг (балиқ) соҳиби (Юнус пайғамбар) каби (бетоқат) бўлманг! Қайсики. у (балиқ қорнида туриб) ғамга тўлган ҳолда (Парвардигорга) нидо қилган эди.\n\n49. Агар унга Парвардигори (томони)дан неъмат етмаганида. албатта. қораланган ҳолида қуруқликка улоқтирилган бўлур эди.\n\n50. Бас. Парвардигори уни (қайтадан пайғамбарликка) танлаб. солиҳ (пайғамбар)лардан қилди.\n\n51. Албатта. кофир бўлган кимсалар Зикрни (Қуръонни) эшитган вақтларида. Сизни кўзлари билан йиқитаёзурлар ва «албатта. у мажнун». - дерлар.\n\n52. Ҳолбуки. у (Қуръон барча) оламлар учун эслатмадир."
  },
  {
    "name": "Ал-Ҳаққа сураси",
    "text": "АЛ-ҲАҚҚА СУРАСИ\n\nАл-ҳоққа - ҳақиқатан рўй берувчи воқеа, яъни қиёмат демакдир. Сурада қиёмат манзараси, унинг бошланишида рўй берадиган ҳодисалар. Номаи аъмолларни ўнг ёки чап томондан берилиши, Муҳаммад (а. с.)нинг ҳақ пайғамбар эканининг тасдиғи, Қуръони каримнинг буюк илоҳий китоб эканлиги ва бошқа муҳим маълумотлар мавжуд.\n\nМеҳрибон ва раҳмли Аллоҳ номи билан (бошлайман).\n\n1. (У) ҳақиқатан рўй берувчидир.\n\n2. (Ўша) ҳақиқатан рўй берувчи нимадир?\n\n3. (Эй, Муҳаммад,) ҳақиқатан рўй берувчининг нима эканини қаердан (ҳам) билар эдингиз?! (У қиёматдир.)\n\n4. Самуд ва Од (қабилалари) қаттиқ зарба берувчи (Қиёмат куни)ни инкор этдилар.\n\n5. Бас, Самуд (қабиласи) ҳаддан ташқари нарса (чақмоқ) билан ҳалок қилиндилар.\n\n6. Од (қабиласи) эса, даҳшатли, қутурган бўрон билан ҳалок қилиндилар.\n\n7. У (бўронни Аллоҳ) уларнинг устига пайдар-пай етти кеча ва саккиз кундуз ҳукмрон қилиб қўйдики, энди у жойдаги қавмни (чириб) ичи бўшаб қолган хурмо дарахтининг танасидек қулаб ҳалок бўлиб ётганларини кўрасиз.\n\n8. Бас, улардан (бирор) асоратни кўраяпсизми?! (Асло, уларнинг барчалари ҳалок бўлиб битдилар).\n\n9. Фиръавн ҳам, ундан аввалги ўтган (динсиз)лар ҳам, остин-устун бўлган қишлоқлар (Лут қавмининг қишлоқлари) ҳам хато иш қилдилар.\n\n10. Бас, улар Парвардигорларининг пайғамбарига итоатсизлик қилдилар. Бас, У зот уларни ўта қаттиқ ушлаш билан ушлади (қаттиқ азоблади).\n\n11. Дарвоқе, Биз сув туғёнга кетган вақтида сизларни (Нуҳ пайғамбар ясаган) кемада кўтардик.\n\n12. Биз буни сизларга эслатма қилиш учун ва англовчи қулоқлар англаб олишлари учун (қилдик).\n\n13. Бас, қачонки, сур бир бор чалинганида,\n\n14. Ер ва тоғлар (ўз жойларидан) кўтарилиб, (бир-бирларига) бир бор урилганда,\n\n15. ана ўша кунда Воқеа содир бўлур (Қиёмат қойим бўлур)!\n\n16. Осмонлар ҳам ёрилур. Чунки, (осмон) у Кунда заиф бўлиб қолур.\n\n17. Фаришталар эса (осмон) атрофида (Аллоҳнинг амрига мунтазир бўлиб) турурлар. Уларнинг устида Раббингиз Аршини у Кунда саккиз (фаришта) кўтариб турур.\n\n18. Ўша Кунда сизлар (ҳисобот учун Аллоҳга) кўндаланг қилинурсизлар, сизларнинг бирор сирингиз махфий қолмас.\n\n19. Бас. ўз китоби (номаи аъмоли) ўнг томонидан берилган киши айтур: «Мана. менинг китобимни ўқинглар.\n\n20. Дарҳақиқат. мен ҳисоботимга рўбарў бўлишимни билар эдим». - дер.\n\n21. Бас. у қониқарли маишатда.\n\n22. олий жаннатда.\n\n23. мевалари яқин (жойда) бўлур.\n\n24. (Жаннат аҳлига): «Ўтган кунларда (дунёда) қилиб ўтган (эзгу) амалларингиз сабабли (ушбу ноз- неъматларни) ёқимли иштаҳа билан еб-ичаверинглар» (дейилур).\n\n25. Энди. китоби чап томонидан берилган кимса эса дер: «Эҳ. қанийди. менга китобим берилмаса.\n\n26. ва ҳисоб-китобим қандай бўлишини билмасам!\n\n27. Эҳ. қанийди. ўша (биринчи ўлимим ҳамма ишни) тугатувчи бўлса!\n\n28. Менга мол-мулк ҳам асқотмади.\n\n29. Салтанатим ҳам ҳалок бўлиб кетди».\n\n30. «(Эй. жаҳаннам қўриқчилари!) Уни ушлаб кишанланглар!\n\n31. Сўнгра уни оловда тобланглар!\n\n32. Сўнгра узунлиги етмиш газ бўлган занжирга солинглар!»\n\n33. Чунки. у (дунёдалик пайтида) Улуғ Аллоҳга имон келтирмас эди.\n\n34. Мискинга таом беришга (ўзини ва ўзгаларни) тарғиб қилмас эди.\n\n35. Бас. бугун бу ерда унга бирор дўст йўқдир.\n\n36. Йирингдан бошқа бирор таом ҳам йўқдир.\n\n37. Уни эса фақат хатога (куфрга) кетганларгина егайлар.\n\n38. Қасамёд этаман. сизлар кўрадиган нарсаларга\n\n39. ва сизлар кўрмайдиган нарсаларгаки.\n\n40. у (Қуръон). албатта. мукаррам Пайғамбарнинг (Аллоҳ номидан айтган) сўзидир!\n\n41. У бирор шоирнинг сўзи эмасдир. Сизлар (ушбу Қуръонга) камдан-кам имон келтирурсизлар.\n\n42. (У) бирор коҳин (фолбин)нинг сўзи ҳам эмасдир. Сизлар камдан-кам эслатма олурсизлар.\n\n43. (У барча) оламлар Парвардигори (томони)дан нозил қилинган (Китоб)дир.\n\n44. Агар (пайғамбар) Бизнинг номимиздан (Биз айтмаган) баъзи сўзларни тўқиб айтганда эди,\n\n45. албатта, Биз унинг ўнг қўлидан тутган,\n\n46. сўнгра унинг шоҳтомирини узиб ташлаган бўлур эдик.\n\n47. У ҳолда сизлардан бирор киши ундан (пайғамбардан ҳалокатни) тўса олувчи бўлмас эди.\n\n48. Ҳақиқатан, у (Қуръон) тақводорлар учун эслатмадир.\n\n49. Биз сизларнинг орангизда (Қуръонни) инкор этувчилар бор эканини аниқ билурмиз.\n\n50. Албатта, у (Қуръон) кофирларга (Қиёмат кунида) ҳасрат (надомат) бўлур.\n\n51. Албатта, у (Қуръон) аниқ Ҳақиқатдир.\n\n52. Бас, улуғ Раббингиз номи билан тасбеҳ айтинг!"
  },
  {
    "name": "Маориж сураси",
    "text": "МАОРИЖ СУРАСИ\n\nМаориж - меърожлар, яъни, поғоналар.\n\nСурадан охират ҳақида огоҳлантириш, у пайтда ҳар ким ўзи учун жавоб бериши, инсон иродасининг заифлиги, уни фақат имон ва итоат билан мустаҳкамлаш мумкинлиги ва бошқа илоҳий эслатмалар жой олган.\n\nМеҳрибон ва раҳмли Аллоҳ номи билан (бошлайман).\n\n1. (Бир) савол берувчи тушадиган азоб ҳақида сўради\n\n2. кофирларга (аталган азоб тўғрисида)ки, уни қайтарувчи (куч) йўқдир,\n\n3. албатта, (у азоб) меърожлар эгаси (Аллоҳ)дандир.\n\nИзоҳ: Меърожлар - бу ерда осмон қаватларидир.\n\n4. Фаришталар ва Руҳ (Жаброил) миқдори (масофаси) эллик минг йиллик (бўлган) бир Кунда (Қиёмат кунида) Унинг ҳузурига кўтарилурлар.\n\nИзоҳ: Баъзи тафсир соҳиблари бу оятдаги 50 минг йилга тўғри келадиган бир кунни ҳозирги фандаги замон ва макон ўлчовларига таққослаб, Жаброил ва бошқа фаришталарнинг йўл босишларига тааллуқли деб нотўғри талқин қилмоқдалар. Ваҳоланки гап бу ерда қиёматнинг бир куни тўғрисида кетмоқда. Жаброил (а. с.)нинг бу масофалардаги ҳаракатлари учун эса Аллоҳ хоҳлаганича вақт зарур бўлади, холос.\n\n5. Бас, (Эй, Муҳаммад, кофирларнинг азиятларига) чиройли сабр билан сабр қилинг!\n\n6. Чунки, улар у (Кун)ни узоқ деб билурлар,\n\n7. Биз эса уни яқин билурмиз.\n\n8. У Кунда осмон ёғнинг қуйқасидек бўлиб қолур.\n\n9. Тоғлар эса юнг каби (тўзон) бўлиб кетар.\n\n10. Дўст дўстидан (ҳол-аҳвол) сўрамас.\n\n11. (Ҳолбуки,) улар (бир-бирларига) кўрсатилурлар. Жиноятчи (кофир) у Куннинг азобидан (қутулиш учун) ўғилларини,\n\n12. хотини ва биродарини,\n\n13. уни ўз паноҳига оладиган қариндошини\n\n14. ва Ердаги барча кишиларни тўлов қилиб бериб, унга нажот беришни истар.\n\n15. Йўқ! Ахир, у дўзахдир.\n\n16. Териларини сидириб олувчидир.\n\n17. У (Ҳақ йўлидан) юз ўгириб, терс қараб кетганни (ўзига) чақирур.\n\n18. (Бойликни) йиғиб сақлаган (яхши жойларга сарфламаган) кимсаларни ҳам.\n\n19. Дарҳақиқат, инсон бетоқат қилиб яратилгандир.\n\n20. Қачонки, унга ёмонлик (камбағаллик ёки мусибат) етса, у ўта бесабрлик қилувчидир.\n\n21. Қачонки, унга яхшилик (бойлик, саломатлик) етса, у ўта ман этувчи (бахил)дир.\n\n22. Фақат намозхонлар бундан мустаснодирлар.\n\n23. Улар намозларида мунтазам (давоматли),\n\n24. (топган) мол-мулкларидан (ажратилган) маълум ҳақ борки, у\n\n25. тиланчи ва маҳрум кишилар учундир.\n\n26. Улар яна жазо (Қиёмат) кунини тасдиқ этувчи,\n\n27. Парвардигорларининг азобидан қўрқувчи зотлардир.\n\n28. Зотан, Парвардигорларининг азобидан (ҳеч ким) хотиржам эмасдир.\n\n29. Улар яна авратларини (зинодан) сақловчидирлар,\n\n30. илло ўз жуфти ҳалоллари ва қўл остидагилари (чўрилари мустаснодирлар). Улар маломат қилинмаслар.\n\n31. Бас, кимки бунинг аксини (зинокорликни) истаса, бас, ана ўшалар ҳаддан ошувчи кимсалардир.\n\n32. Яна улар (намозхонлар) ўзларига ишонилган омонатларга ва (ўзгаларга) берган аҳд-паймонларига риоя қилувчидирлар.\n\n33. Улар ўз гувоҳликларида тўғри турувчилардир.\n\n34. Яна улар намозларини (вақтида адо этиб) юрувчилардир.\n\n35. Айнан ўшалар жаннатларда икром этилувчилардир.\n\n36. Бас, (Эй, Муҳаммад,) бу кофир бўлган кимсаларга не бўлдики, Сиз томонга қараб чопурлар\n\n37. ўнг ва сўлдан, тўда-тўда бўлиб ?!\n\n38. Ё улардан ҳар бир киши неъмат жаннатига киритилишни тама қилурми?!\n\n39. Йўқ! Ахир, Биз уларни ўзлари биладиган нарсадан (бир томчи маний сувидан) яратдикку!\n\n40. Бас, машриқлар ва мағрибларнинг Парвардигорига қасамки, албатта, Биз қодирдирмиз\n\n41. улардан яхшироқ (инсонларга) алмаштириб қўйишга. Биздан (бу ишда) ўзиб кетилмас.\n\n42. Бас, (эй, Муҳаммад,) уларга қўйиб беринг! Улар, то ўзларига ваъда қилинаётган кунларига йўлиққунларича, (хом хаёлларига) шўнғиб, ўйнаб юраверсинлар!\n\n43. У кунда улар гўё (ўзлари сиғинадиган) бутларга қараб чопишаётгандек шошилган,\n\n44. кўзлари қўрқувда, хорлик уларни эгаллаб олган ҳолларида қабрларидан чиқиб келурлар. Мана шу уларга ваъда қилиб юрилган Кундир."
  },
  {
    "name": "Нух сураси",
    "text": "НУҲ СУРАСИ\n\nСурада Нуҳ (а.с.)нинг ўз қавмларини имонга даъват қилган кезларида улардан кўрган жабру жафолари ва охири тавфиқ топмаган кофир қавмларининг туғёни авж олиб кетгандан кейин уларнинг ҳақларига дуои бад қилганлари тўғрисида оятлар баён этилган. Ривоятларга кўра, Нуҳ (а.с.) 950 йил пайғамбарлик қилганлар. Ахири Аллоҳ томонидан тўфон балоси юборилиб, куфр ва зулм эгалари тамомила ҳалок этилади.\n\nМеҳрибон ва раҳмли Аллоҳ номи билан (бошлайман).\n\n1. Ҳақиқатан, Биз Нуҳни: «Қавмингни уларга аламли азоб келмай туриб огоҳлантиргин», - деб ўз қавмига (пайғамбар қилиб) юбордик.\n\n2. У деди: «Эй, қавмим, албатта, мен сизларга (юборилган) аниқ огоҳлантирувчидирман.\n\n3. Аллоҳга ибодат қилинглар, Ундан қўрқинглар ва менга итоат этинглар,\n\n4. (шунда Аллоҳ) сизларни гуноҳларингиздан ўтар ва сизларни белгиланган муддатгача (ажалингиз етгунича тирик) қолдирар. Агар билувчи бўлсангизлар, Аллоҳнинг муддати келганда, асло кечга қолдирилмас».\n\n5. (У) деди: «Эй, Раббим, мен қавмимни кеча-ю кундуз (имонга) даъват этдим.\n\n6. (Аммо) менинг даъватим уларга фақат (имондан) қочишни зиёда қилди, холос.\n\n7. Дарвоқе, ҳар гал мен уларни Сенинг мағфиратингга (дин йўлига) даъват этсам, улар (эшитмаслик учун) бармоқларини қулоқларига тиқиб, кийимларига ўралиб оладилар ва (ўз куфрларида) қаттиқ туриб оладилар ҳамда (менга итоат этишга) кибр қиладилар.\n\n8. Сўнгра мен уларни ошкора даъват этдим.\n\n9. Сўнгра мен уларга (ўз даъватимни) (очиқ) эълон ҳам қилдим, пинҳона қилиб ҳам айтдим.\n\n10. Бас, дедимки: - Раббингиз (Аллоҳ)дан мағфират сўрангизлар, албатта, У ўта кечиримли зотдир.\n\n11. (Шунда У) устиларингизга осмондан ёмғир ёғдирур,\n\n12. сизларга мол-дунё, фарзандлар билан мадад берур ҳамда сизларга боғлар (ато) қилур ва сизларга анҳорларни (ато) қилур.\n\n13. Нега сизлар Аллоҳни улуғлашни (ибодат қилишни) ўйламайсизлар?!\n\n14. Ҳолбуки, У сизларни босқичма-босқич яратган бўлса?!\n\n15. Кўрмадингизми, Аллоҳ етти осмонни қандай устма-уст қилиб яратди.\n\n16. Ойни улар ичида нур қилиб, қуёшни эса чироқ қилиб қўйди.\n\nИзоҳ: Тафсирларда ёзилишича, ой биринчи, қуёш эса тўртинчи осмонларда нур ва зиё таратиб турадилар. Абдуллоҳ ибн Аббос (р.а.)дан қилинган ривоятда айтилишича, ой ҳам, қуёш ҳам юз (олд) томонлари осмонларга, орқа томонлари ерга қараб турар эмиш. Валлоҳу аълам (Мадорик тафсири).\n\n17. Аллоҳ сизларни (Одамни) ердан ундирди (пайдо қилди).\n\n18. Сўнгра (вафот этганларингизда) сизларни яна (ерга) қайтарур ва (Қиёматда) сизларни яна чиқарур.\n\n19. Аллоҳ ерни сизлар учун тўшак қилди,\n\n20. токи ундаги кенг йўлларда юргайсизлар.\n\n21. Нуҳ (яна) айтди: «Эй, Раббим, дарҳақиқат, улар менга итоатсизлик қилдилар ҳамда (топган) мол- дунёси ва фарзандлари ўзига фақат зиённи оширадиган кимсаларга эргашиб кетдилар».\n\n22. (Улар) жуда катта макр қилдилар.\n\n23. (Ўзларига эргашган кимсаларга:) «Сизлар ўз илоҳларингизни сира тарк этманглар! «Вад»ни ҳам, «Сувў»ни ҳам, «Яғус»ни ҳам, «Яъуқ»ни ва «Наср»ни ҳам сира тарк этмангизлар!» - дедилар.\n\nИзоҳ: Вад, Сувў, Яғус, Яъуқ, Наср - улар сиқинадиган маъбуда - санамларнинг номларидир.\n\n24. Дарҳақиқат, улар (Нуҳ қавмининг кофирлари) кўп (кишилар)ни йўлдан оздирдилар. «(Эй, Раббим,) золимларга фақат гумроҳликни зиёда қилгин!» (деди Нуҳ).\n\n25. Улар ўз хато (гуноҳ)лари сабабли ғарқ қилиниб, (сув балосидан сўнг яна) оловга киритилдилар. Бас, ўзларига Аллоҳдан ўзга ёрдам берувчиларни топмадилар.\n\nИзоҳ: Бу қабр азобига далолат қиладиган оятлардандир.\n\n26. Нуҳ айтди: «Эй, Раббим, ер юзида кофирлардан бирорта (тирик) юрувчини қолдирмагин.\n\n27. Чунки, Сен агар уларни қолдирсанг, бандаларингни йўлдан оздирурлар ва фақат, фосиқ, ношукр(лар)ни туқарлар.\n\n28. Эй, Раббим, мени, ота-онамни, уйимга мўмин ҳолда кирган кишиларни ва барча мўмину мўминаларни мағфират этгин! Золимларга эса фақат ҳалокатни зиёда қилгин!»"
  },
  {
    "name": "Жин сураси",
    "text": "ЖИН СУРАСИ\n\nСурада бир гуруҳ жинлар тоифаси Расулуллоҳ ҳузурига келиб, Қуръон тиловатини тинглаб, сўнг имон келтирганлари, умуман жинлар билан инсонлар ўртасидаги муносабатлар, уларнинг самовий ваҳийларга алоқаси ва бошқа муҳим маълумотлар ўз ифодасини топган. Маълумки, Муҳаммад (а.с.) инсонларга ҳам, жинларга ҳам баробар пайғамбар этиб юборилганлар. Бинобарин, жинлар ичида ҳам мўминлари ва кофирлари, яхшилари ва ёмонлари бор. Энг ёвузларини шайтонлар деб аталади. Жинлар оловдан, фаришталар нурдан яратилган.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) айтинг: «Менга ваҳий қилиндики, жинлардан бир гуруҳи (Қуръон тиловатимни) эшитиб, (ўз қавмларига бориб), дедилар: «Дарҳақиқат, бизлар ажиб бир Қуръонни эшитдик.\n\n2. У тўғри йўлга ҳидоят қилади. Бас, дарҳол унга имон келтирдик. Бизлар (энди) Раббимизга ҳеч кимни сира шерик қилмасмиз.\n\n3. Албатта, буюклиги олий бўлмиш Раббимиз бирор жуфт ва ё фарзанд тутган эмасдир.\n\n4. Албатта, бизларнинг ичимиздаги аблаҳ (иблис) Аллоҳ шаънига («Унинг хотини ва фарзанди бор», - деб) тутруқсиз сўз айтар эди.\n\n5. Яна инс ҳам, жин ҳам Аллоҳ шаънига сира ёлғон сўзламас, деб ўйлар эдик.\n\n6. Инсдан бўлмиш (айрим) кишилар жиндан бўлмиш кимсалардан паноҳ тилашар, уларга эса янада ҳаддан ошишни зиёда қилур эдилар.\n\n7. Албатта, улар (инсонларнинг кофирлари) ҳам худди сизлар гумон қилганингиздек, Аллоҳ бирор кимсани қайта тирилтирмас, деб гумон қилганлар.\n\n8. Бизлар (фаришталардан ваҳийни эшитиб олиш учун) осмонга дахлдор бўлган эдик, унинг кучли қўриқчи (фаришта)лар ва (жинларга отилувчи учар) юлдузлар билан тўла эканлигини кўрдик.\n\n9. Биз (илгари) ундан (осмондан баъзи) жойларга (фаришталар сўзларини) эшитиб олиш учун ўтириб олар эдик. Энди ҳозир (Муҳаммад пайқамбар бўлгач,) кимки (қайси жин) тингламоқчи бўлса, ўзини кузатиб турган бир (учар) юлдузни топар.\n\n10. Биз ердаги кишиларга (Аллоҳ томонидан) ёмонлик ирода қилинганми ёки Парвардигорлари уларга тўғри йўлни ирода қилганми, билмасмиз.\n\n11. Албатта, бизларнинг орамизда яхшилар ҳам бордир ва (шунингдек) орамизда ундан берилар (ёмонлар) ҳам бордир. Бизлар (илгари) турли-туман йўлларда эдик.\n\n12. Бизлар яна (Қуръонни эшитганимиздан сўнг) билдикки, ер (юзи)да Аллоҳни ожиз қолдира олмасмиз ва Ундан (жазосидан) қочиб қутила олмасмиз.\n\n13. Биз Ҳидоятни (Қуръонни) эшитдигу унга имон келтирдик. Бас, кимки Парвардигорига имон келтирса, демак, у (яхшиликларнинг) камайиб қолишидан ҳам, (ёмонликларнинг) ортиб кетишидан ҳам хавфи бўлмас.\n\n14. Орамизда мусулмонлар ҳам бор, (шунингдек) орамизда (йўлдан) озганлар ҳам бордир. Бас, кимки мусулмон бўлса, демак, айнан ўшалар тўғри йўлни мақсад қилиб олибдилар.\n\n15. Аммо (йўлдан) озганларга эса, бас, улар жаҳаннамга ўтин бўлувчи кимсалардир».\n\n16. Албатта, агар улар (Тўғри) йўлда устивор турганларида, албатта, Биз уларни сероб қилган бўлур эдик.\n\n17. Бу билан уларни синаган бўлур эдик. Кимки Парвардигорининг зикридан (Қуръондан) юз ўгирса, (У) уни қаттиқ азобга йўллар.\n\n18. Албатта, (барча) масжидлар Аллоҳникидир. Бас, (мажидларда) Аллоҳ билан қўшиб яна бирор кимсага дуо (ибодат) қилмангизлар!\n\n19. Яна Аллоҳнинг бандаси (Муҳаммад) Унга ибодат қилиб турганида, улар (жинлар Қуръон эшитиш учун) унинг устида ғуж-ғуж бўлиб йиқила бошладилар.\n\n20. (Эй, Муҳаммад кофирларга) айтинг: «Мен фақат Раббимгагина ибодат қилурман ва Унга ҳеч кимни шерик қилмасман».\n\n21. Айтинг: «Мен сизларга зарар ва (ёки) тўғри йўл (бериш)га молик эмасдирман».\n\n22. Айтинг: «Албатта мени Аллоҳ(нинг азоби)дан бирор кимса ҳимоя қила олмас ва мен Ундан ўзга паноҳ ҳам топа олмасман.\n\n23. (Мен) фақат Аллоҳ томонидан етказишга ва Унинг элчилик вазифаларигагина (эгадирман). Кимки Аллоҳ ва Унинг пайқамбарига итоатсизлик қилса, бас, албатта, унга жаҳаннам олови бордирки, (улар) ўша жойда мангу қолурлар.\n\n24. Ўзларига ваъда қилинаётган азобни кўрганларидан кейингина кимнинг ёрдамчиси заифроқ ва саноғи ҳам озроқ эканини билажаклар».\n\n25. (Эй, Муҳаммад, кофирларга) айтинг: «Сизларга ваъда қилинаётган азоб яқинми ёки Раббим унга (узоқроқ) муҳлат қилганми, билмасман.»\n\n26. (У) ғайбни билувчидир. Бас, Ўз ғайбидан бирор кимсани хабардор қилмас.\n\n27. Фақат Ўзи рози бўлган (танлаган) пайқамбарнигина (Ўзининг баъзи қайбидан огоҳ этар). Бас, албатта, У (Аллоҳ) (ҳар бир пайғамбарнинг) олдидан ҳам, ортидан ҳам кузатувчи (фаришта) йўллар.\n\n28. Токи (пайғамбарлар) Парвардигорларининг элчилик вазифаларини (умматга) етказганликларини билиш (синаш) учун (шундай қилур). У (пайғамбарлар) ҳузуридаги (бор) нарсани (илму амалларни) иҳота қилиб олгандир ва (коинотдаги) ҳар бир нарсанинг саноғини ҳисоблаб қўйгандир»."
  },
  {
    "name": "Музаммил сураси",
    "text": "МУЗЗАММИЛ СУРАСИ\n\nМуззаммил - ўралиб олган, яъни, бирор нарсадан қўрққан киши араблар одати бўйича кийим ёки тўшакларига ўралиб олишга ҳаракат қилар экан. Пайғамбаримиз (а.с.) ҳам мушрикларнинг берган азиятларидан хафа бўлиб ўралиб ётганларида, шу суранинг оятлари нозил бўлган дейилади. Унда Расул (а.с.)га Аллоҳ таоло тунги ибодат қоидаларидан таълим беради. Тунни фақат уйқу билан ҳам эмас ёки фақат ибодат билан ҳам эмас, балки ҳар иккисига ҳам маълум вақт ажратиш тўғрисида кўрсатма берилади. Сурада ваҳий «оғир сўз» деб аталган. Дарҳақиқат, Қуръони каримни Жаброил (а.с.) оят-оят, сура-сура шаклида Пайғамбар (а.с.)га олиб келганларида уни қабул қилиб олиш жараёни қанчалик оғир кечса, улардаги аҳкомларни ҳаётга тадбиқ этиш ундан-да оғир кечар эди. Сурада айтилган тиловат қоидалари, яъни, Қуръонни тажвид ва тартил билан аниқ тиловат қилиш масъулияти барча мўминлар учун ҳам тааллуқлидир.\n\nМеҳрибон ва раҳмли Аллоҳ номи билан (бошлайман).\n\n1. Эй, (кийимларига) ўралиб олган киши (Муҳаммад),\n\n2. тунда (бедор бўлиб, намозга) туринг! Фақат озгина (ухлашга вақт қолсин).\n\n3. Яъни, ярми (қолсин) ёки ярмидан ҳам бир оз камайтиринг.\n\n4. Ёхуд унга (бир оз) зиёда қилинг (ярмидан кўпроғида ухланг) ва Қуръонни тартил билан (дона-дона қилиб) тиловат қилинг!\n\n5. Зеро, Биз Сизга оғир Сўзни (Қуръонни) туширажакмиз.\n\n6. Албатта, кечаси (ибодат учун бедор бўлиб) туриш фаолият жиҳатидан оғирроқдир, (лекин) сўз (сўзлаш, қироат қилиш) жиҳатидан тўғри келадиганроқдир.\n\n7. Албатта, Сиз учун кундузи давомли машғулот бордир.\n\n8. Раббингизнинг номини (мудом) ёд этинг ва Унга бутунлай ажралинг!\n\n9. (У) машриқ ва мағрибнинг Парвардигоридир. Ундан ўзга илоҳ йўқдир. Бас, Унигина вакил (ҳомий) қилиб олинг!\n\n10. Улар (мушриклар) айтаётган сўзларга (озорларига) сабр қилинг ҳамда уларни чиройли тарзда тарк этинг!\n\n11. (Сизни) инкор этувчи (ўша) неъмат аҳлини Менга қўйиб беринг ва уларга озгина муҳлат беринг!\n\n12. Ҳақиқатан, Бизнинг ҳузуримизда кишанлар ва дўзах бордир.\n\n13. Яна (томоғдан) яхши ўтмайдиган (йиринг ва қон каби) «таом» ҳамда аламли азоб бордир.\n\n14. У Кунда Ер ва тоғлар ларзага келар ва тоғлар тўзиб кетувчи қумтепаларга айланиб қолур!\n\n15. (Эй, Макка аҳли,) Биз сизларга худди Фиръавнга пайғамбар юборганимиз каби сизларга гувоҳлик берувчи пайғамбарни (Муҳаммадни) юбордик.\n\n16. (Ўшанда) Фиръавн (Мусо) пайғамбарга итоатсизлик қилгач, Биз уни қаттиқ ушлаш билан ушладик.\n\n17. Бас, агар сизлар кофир бўлсангизлар, (ўз даҳшати билан) болаларни қаритиб, оқсочларга айлантириб қўядиган Кун(нинг азоби)дан қандай сақланурсизлар?!\n\n18. У (даҳшат) сабабли осмон ҳам ёрилувчи, (Аллоҳнинг) ваъдаси амалга ошувчидир.\n\n19. Албатта, ушбу (оятлар) эслатмадир. Бас, ким хоҳласа, (у сабабли) Парвардигори сари йўл тутар.\n\n20. (Эй, Муҳаммад,) албатта, Раббингиз Сиз ва Сиз билан бирга бир тоифа (саҳобаларингиз) кечанинг учдан иккисидан озроғида, баъзида унинг ярмида ва (гоҳо) учдан бирида (бедор бўлиб, намозда) туришларингизни билур. Кеча ва кундуз (миқдори)ни Аллоҳ белгилар. У саноғига ета олмасларингизни билиб, тавбаларингизни қабул этди. Энди (кечалари намозларингизда) Қуръондан осон бўлган миқдорда ўқийверингизлар. У сизларнинг орангизда беморлар бўлишини, бошқалар Аллоҳнинг фазли (ризқи)ни истаб, ер юзида сафар қилишларини ва яна бошқалар эса Аллоҳ йўлида жангга чиқиб кетишларини билди. Бас, (қийналмай Қуръондан) осон бўлган миқдорда ўқийверинглар. Намозни тўкис адо этинглар, закотни (ўз жойига) беринглар ва (мискинларга эҳсон қилиш билан) Аллоҳга «қарзи ҳасана» беринглар! Ўзларингиз учун тақдим қиладиган яхшиликни (Қиёмат куни) Аллоҳнинг ҳузурида янада яхшироқ ва улуғроқ мукофот ҳолида топурсизлар. Аллоҳдан мағфират сўранглар! Албатта, Аллоҳ мағфиратли ва раҳмлидир."
  },
  {
    "name": "Мудассир сураси",
    "text": "МУДДАССИР СУРАСИ\n\nМуддассирнинг маъноси ҳам олдинги сурадаги муззаммил маъноси билан бир хилдир. Сурада Ислом динига даъват этишда Пайғамбар (а. с.)га юкланган бурч ва вазифалар, бу йўлдаги машаққатларга сабр қилиш зарурлиги, қиёматда бўладиган ишлар, жаннат, дўзах, ҳисоб-китоб, жаннат аҳли билан дўзах аҳли ўртасидаги савол-жавоблар ва бошқа илоҳий ўгитлар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Эй, (либосларига) бурканиб олган киши (Муҳаммад),\n\n2. туринг-да, (инсонларни охират тўғрисида) огоҳлантиринг,\n\n3. Раббингизни улуғланг,\n\n4. либосларингизни покланг,\n\n5. бутлардан йироқ бўлинг,\n\n6. (бераётган нарсангизни) кўп санаган ҳолингизда эҳсон қилманг,\n\n7. Раббингиз учунгина сабр қилинг!\n\n8. Қачонки, (қиёмат эълони учун) сур чалинганида,\n\n9. ана ўша кун қийин кундир.\n\n10. Кофирларга осон бўлмаган (кундир).\n\n11. (Эй, Муҳаммад,) Мен сўққабош қилиб яратган кимсани Ўзимга қўйиб беринг!\n\n12. Мен унга кенг-мўл бойлик бердим.\n\n13. Ҳозиру нозир ўғилларни ҳам.\n\n14. Яна унга (ҳаёт неъматларини) муҳайё қилиб қўйдим.\n\n15. Сўнгра у яна зиёда қилишимни тама қилур.\n\n16. Йўқ! Чунки, у оятларимизга қаршилик қилувчи эди.\n\n17. Яқинда Мен уни баланд довонга дучор қилажакман.\n\n18. Чунки, у (Қуръон тўғрисида ёмон) фикр юритди ва ҳисобга олиб қўйди.\n\n19. Ҳалок қилингур, қандай ҳисобга олди?!\n\n20. Яна ҳалок қилингур, қандай ҳисобга олди?!\n\n21. Сўнгра у (ўйлаган режаларига) қаради.\n\n22. Сўнгра (Қуръондан айб топа олмагач,) юзини тириштирди ва буриштирди.\n\n23. Сўнгра (Ҳақдан) юз ўгирди ва кибр қилди.\n\n24. Бас, деди: «Бу (Қуръон) сеҳрнинг ўзидир.\n\n25. Бу айни башарнинг сўзидир».\n\n26. Яқинда Мен уни Сақар (жаҳаннам)да тоблайдурман.\n\n27. (Эй, Муҳаммад,) Сақарнинг нима эканлигини қаердан ҳам билар эдингиз?!\n\n28. У (бирор кофирни) қолдирмас ҳам, қўймас ҳам (балки куйдириб, азоб берур).\n\n29. (У) териларни қорайтириб куйдирувчидир.\n\n30. Унинг устида ўн тўққиз (фаришта қўриқчилик қилур).\n\nИзоҳ: 19 рақами, шунингдек, бошқа оятларда ҳам учрайдиган турли рақамлардан кейинги вақтда ҳар хил илоҳий мўъжизаларни кашф этишга уринишлар рўй бермоқда. Биз оятлар зимнида беҳад мазмун ва маънолар борлигини тўла тасдиқ этган ҳолда бизгача ёзилган ишончли тафсирларга тақлид қилган ҳолда рақамлардаги илоҳий сир-синоатлар ҳақида ортиқча сўз юритмадик.\n\n31. Биз фақат фаришталарни дўзах эгалари (қўриқчилари) қилдик ва Биз фақат куфрга кетган кимсаларни синаш учун уларнинг саноқини (ўн тўққизта) қилдик. Токи китоб берилган кимсалар аниқ билгайлар ва имон келтирган зотларнинг имонлари янада зиёда бўлгай ҳамда китоб берилган кимсалар ҳам, мўъминлар ҳам (бу хусусда) шак-шубҳа қилмагайлар. Яна дилларида мараз (мунофиқлик) бўлган кимсалар ва кофирлар: «Бу мисол билан Аллоҳ нима демоқчи?» - дегайлар. Аллоҳ Ўзи хоҳлаган кимсаларни мана шундай йўлдан оздириб қўяр ва Ўзи хоҳлаган кишиларни ҳидоят қилур. Парвардигорингизнинг қўшинларини (фаришталарнинг адади ва сифатини) Унинг Ўзигина билур. У (жаҳаннам) инсонлар учунгина бир эслатмадир.\n\nИзоҳ: Таврот ва Инжилда ҳам қўриқчи фаришталарнинг сони 19 деб қайд этилганига ишорат қилинмоқда.\n\n32. Йўқ! Ойга қасам,\n\n33. ўтиб кетган тунга қасам,\n\n34. ёришиб келаётган тонгга қасамки,\n\n35. албатта, у (жаҳаннам) улкан (бало)лардан биридир.\n\n36. Инсонлар учун огоҳлантирувчи ҳамдир.\n\n37. (Албатта,) сизлардан илгарилаётган ёки чекинаётган кишилар учундир.\n\nИзоҳ: Илгарилаётган, яъни эзгулик сари; чекинаётган, яъни, куфр ва ёвузлик сари.\n\n38. Ҳар бир жон (эгаси) ўзи (дунёда) қилган амали билан гаровлидир.\n\n39. Фақат ўнг томон эгаларигина\n\n40. жаннатларда бир-бирлари билан савол-жавоб қилурлар\n\n41. жиноятчи (кофир)лар ҳақида\n\n42. (Улар дўзах аҳлига): «Сизларни Сақарга нима киритди?» (деганларида),\n\n43. улар айтурлар: «Бизлар намозхонлардан эмас эдик,\n\n44. мискин (бечора)га таом берувчи ҳам бўлмадик.\n\n45. Бизлар (беҳуда сўзларга) шўнғийдиганлар билан бирга шўнқир эдик.\n\n46. Жазо куни (Қиёмат)ни ёлғонга чиқарар эдик\n\n47. то аниқ нарса (ўлим) келгунича».\n\n48. Энди шафоатчиларнинг шафоати уларга фойда бермас.\n\n49. Нега улар эслатмадан юз ўгирувчидирлар?!\n\n50. Худди чўчиган эшакларга ўхшаб\n\n51. шердан қочиб.\n\n52. Йўқ! Улардан ҳар бир кимса ўзига очиқ саҳифалар берилишини истар.\n\n53. Йўқ! Балки, улар охиратдан қўрқмаслар.\n\n54. Йўқ! У (Қуръон) бир эслатмадир.\n\n55. Бас, хоҳлаган киши ундан эслатма олур.\n\n56. Улар фақат Аллоҳ хоҳлаганидагина (Қуръондан) эслатма олурлар. У (Аллоҳ) тақвога аҳл (лойиқ) ва мағфират аҳли ҳамдир."
  },
  {
    "name": "Қиёмат сураси",
    "text": "ҚИЁМАТ СУРАСИ\n\nСурада қиёмат куни бўладиган ҳодисотлар, қайта тирилишнинг ҳақлиги, ҳисоб-китоб, жазо ва мукофотлар, дунёпарастликнинг танқиди, охиратда Аллоҳ ўзи танлаган солиҳ бандаларига дийдорини кўрсатиши, ширку куфрда ўтганларнинг юзлари қаро бўлиши, ўлим аччиғи ва бошқа муҳим маълумотлар баён этилган.\n\nМеҳрибон ва раҳмли Аллоҳ номи билан (бошлайман).\n\n1. Қиёмат кунига қасамёд этурман.\n\n2. Шунингдек, маломатчи нафсга қасамёд этурманки, (қайта тирилиб, ҳисоб-китоб қилинурсизлар)!\n\n3. Инсон унинг (чириб кетган) суякларини сира тўплай (тиклай) олмаслигимизни Биздан гумон қилурми?!\n\n4. Йўқ, Биз унинг бармоқларини (ҳам тиклаб) текислаб қўйишга қодирмиз!\n\n5. Балки, инсон келгусида фужур (гуноҳ ишларни) қилишни истайди.\n\n6. «Қиёмат куни қачон ўзи?» - деб сўрайди.\n\n7. Бас, (Қиёмат даҳшатларидан) кўз қамашганда,\n\n8. ой ҳам тутилганда,\n\n9. қуёш ва ой бирлаштирилганда,\n\n10. ана ўша Кунда инсон: «(Жазодан) қочадиган жой қаерда?» - деб қолур!\n\n11. Йўқ! Бошпана йўқдир!\n\n12. У Кунда ёлғиз Раббинг (ҳузурида) қарор топишгина бордир.\n\n13. У Кунда инсонга (дунёдалик чоқида) қилиб ўтган ва қолдирган (барча) нарсаларнинг хабари берилур.\n\n14. Балки, (У Кунда) инсон (аъзолари) ўзининг зарарига гувоҳлик берувчидир.\n\n15. Гарчи (у) узрларини (ўртага) ташласа ҳам.\n\n16. (Эй, Муҳаммад, Қуръонни) тезроқ (ёдлаб) олиш учун тилингизни у билан қимирлатмай қўя қолинг.\n\nИзоҳ: Одатда Пайғамбар (а. с.) Қуръон суралари ва оятларини Жаброил (а. с.)дан қабул қилиб олганларидан кейин ўзларини қийнаб бўлсада, ёддан чиқармаслик учун кўп такрорлар эдилар. Ўақ таоло ул зотни бу машаққатдан озод этди. Бинобарин, ваҳийни бир эшитишларида ёд олиш қобилияти ато этилди.\n\n17. Зеро, уни (Сизнинг дилингизда) жамлаш ҳам, (тилингиздаги) қироати ҳам Бизнинг зиммамиздадир.\n\n18. Бас, қачон Биз (Жаброил тилида) уни ўқисак, Сиз ҳам уни ўқишга эргашинг!\n\n19. Сўнгра уни (Қуръонни) баён қилиб бериш ҳам, албатта, Бизнинг зиммамиздадир.\n\n20. Йўқ! (Эй, Макка мушриклари,) балки сизлар нақд (дунё)ни яхши кўрасизлар.\n\n21. Охират (Куни)ни эса тарк этасизлар.\n\n22. У Кунда баъзи юзлар яшновчи,\n\n23. Парвардигорларига боқиб турувчидир.\n\n24. Яна у Кунда баъзи юзлар буришган,\n\n25. ўзларига, албатта, нохушлик бўлишини ўйлаб (кутиб) турарлар.\n\n26. Дарҳақиқат, (жон) ҳалқумга етган,\n\n27. (вафот этаётганга): «Дам солувчи киши борми?» - деб қолинган,\n\n28. (жон таслим қилаётган кимсанинг) ўзи (бу дунёдан) ажралиш эканини англаган,\n\n29. (жон бериш қийинлигидан) оёқ - оёққа чалишиб қолган бир вақтда\n\n30. ёлғиз Раббингиз (ҳузури)га ҳайдалиш бордир.\n\n31. На (Қуръон ва пайғамбарни) тасдиқ этди (у) ва на намоз ўқиди.\n\n32. Балки, у (Қуръонни) ёлғон деди ва (имондан) юз ўгирди.\n\n33. Сўнгра гердайганича ўз аҳли томон кетди.\n\n34. (Эй, кўрнамак инсон,) ҳолингга вой сенинг, яна вой!\n\n35. Сўнгра ҳолингга вой сенинг, яна вой!\n\n36. Инсон ўзини бекор ташлаб қўйилади деб ўйлайдими?!\n\n37. Ахир, у (бачадонга) тўкиладиган манийдан иборат бир (ҳақир) нутфа эмасмиди?!\n\n38. Сўнгра лахта қон бўлди. Бас, (Аллоҳ уни) яратиб, тиклади.\n\n39. Сўнгра ундан жуфтлар - эркак ва аёлни (пайдо) қилди.\n\n40. Ана шу (Аллоҳ) ўликларни тирилтиришга қодир эмасми?!"
  },
  {
    "name": "Инсон сураси",
    "text": "ИНСОН СУРАСИ\n\nСурада Аллоҳ таоло инсон зотини йўқдан бор қилгани, сўнгра икки қарама-қарши йўналишга равона қилиб қўйгани, куфр ва имон эгаларининг оқибатлари, Пайғамбар (а. с.)га тасалли берувчи ўгитлар ва бошқа илоҳий кўрсатмалар мавжуд.\n\nМеҳрибон ва раҳмли Аллоҳ номи билан (бошлайман).\n\n1. Аниқки, инсон узра қачондир тилга олгулик нарса бўлмаган вақт (муддат) кечган.\n\nИзоҳ: Ўша тилга олишга арзимас вақт қайсилиги тўғрисида икки хил тафсир бор. Биринчиси, бу вақт Одам Атогача ўтган давр. Иккинчиси, инсоннинг она қорнида то жон киргунича кечган вақт.\n\n2. Дарҳақиқат, Биз инсонни имтиҳон қилиб, (оталик ва оналик сувларидан) аралаш бир нутфадан яратдик. Бас, уни эшитувчи ва кўрувчи қилиб қўйдик.\n\n3. Дарҳақиқат, Биз уни (инсонни) хоҳ у шукр қилувчи (мусулмон) бўлсин ва хоҳ ношукр (кофир) бўлсин, йўлга йўлладик.\n\n4. Албатта, Биз кофирлар учун занжирлар, кишанлар ва аланга (дўзах)ни тайёрлаб қўйганмиз.\n\n5. Албатта, яхшилар (жаннатда) мизожи кофур бўлмиш қадаҳдан (май) ичурлар.\n\n6. Аллоҳнинг бандалари ичадиган (бу) чашмани (ўзлари хоҳлаган жойдан) чиқариб (оқизиб) олурлар.\n\n7. Улар (дунёда ўз зиммаларига олган) назрларини адо қилурлар ва ёмонлиги (даҳшатлари) кенг ёйилувчи Кундан қўрқурлар.\n\n8. Таомни эса суюб турсалар-да, (ўзлари емасдан) мискин, етим ва асирларни едирурлар.\n\n9. (Улар айтурлар): «Бизлар сизларни фақат Аллоҳ «юзи» учун таомлантирурмиз. Сизлардан (бу иш учун) бирор мукофот ва миннатдорчилик кутмасмиз.\n\n10. Бизлар Раббимиз (томони)дан бўладиган, (азобдан юзлар) тиришиб, буришиб қолувчи бир Кундан қўрқурмиз».\n\n11. Бас, Аллоҳ уларни ўша Куннинг ёмонлигидан сақлар ва улар(нинг юзлари)га тароват, (дилларига) сурур бахш этар.\n\n12. Яна сабрлари сабабли уларни жаннат ва (эгниларига) ипак (либослар) билан мукофотлар.\n\n13. Улар у жойда сўриларга ястанган ҳолларида ўтирурлар. У жойда қуёш (ҳарорати)ни ҳам, замҳарир (қиш совуғи)ни ҳам кўрмаслар.\n\n14. (Жаннат) соялари уларга яқин ва мевалари ҳам (узишга осон бўлиши учун) эгиб қўйилган бўлур.\n\n15. Уларга кумуш идишлар(да таомлар) ва (ўзи кумушдан ясалган бўлса-да, нафисликда) шиша бўлиб кетган қадаҳлар(да шароблар) айлантирилур.\n\n16. Шиша бўлганда ҳам кумушдан, (уларни соқийлар) ўлчаб қўйганлар.\n\n17. (Жаннат аҳли) у жойда мизожи занжабил бўлмиш қадаҳларда ичирилурлар.\n\n18. У ердаги чашманинг номи Салсабил деб аталур.\n\nИзоҳ: Салсабил - ўтимли, тотимли (сув).\n\n19. Уларнинг устида мангу ёш ғуломлар (хизмат қилиб) айланиб турурларки, уларни кўрганингизда сочиб юборилган дурлар деб ўйларсиз.\n\n20. У жойга қараганингизда, ноз-неъматларни ва катта ҳукмронликни кўрурсиз.\n\n21. Устиларида яшил ипак ва шойи либослар бўлиб, улар кумуш билакузуклар билан безанган бўлурлар ва Парвардигорлари уларни пок шароб билан суғорур.\n\n22. Албатта, бу сизлар учун мукофот ва сизларнинг саъй-ҳаракатларингиз (Аллоҳ наздида) мақбулдир.\n\n23. (Эй, Муҳаммад,) албатта, Биз Сизга бу Қуръонни бўлиб-бўлиб нозил қилдик.\n\n24. Бас, Сиз Раббингизнинг ҳукмига сабр қилинг ва улардан (кофирлардан) бирор гуноҳкор ё ношукрга итоат этманг!\n\n25. Эртаю кеч Раббингиз номини ёд этинг!\n\n26. Яна кечанинг бир қисмида ҳам Унга сажда қилинг ва узун тунда унга тасбеҳ ҳам айтинг!\n\n27. Албатта, ана у (кофир)лар нақд (дунё)ни суюрлар ва ортларидаги оғир Кунни (Қиёматни) эса қўюрлар.\n\n28. Биз уларни яратдик ва (барча) аъзоларини мустаҳкам қилдик ва хоҳлаган вақтимизда (уларни ҳалок қилиб, ўзларига ўхшашларини алмаштириб қўюрмиз.\n\n29. Албатта, бу (сура) бир эслатмадир. Бас, ким хоҳласа (уни қабул қилиб), Парвардигори томонга йўл олур.\n\n30. (Эй, инсонлар,) хоҳишларингиз фақат Аллоҳ хоҳласагина рўёбга чиқур. Албатта, Аллоҳ билим ва ҳикмат эгасидир.\n\n31. У хоҳлаган кишиларни Ўз раҳматига (жаннатига) киритур. Золимлар учун эса аламли азобни тайёрлаб қўйгандир."
  },
  {
    "name": "Мурсалот сураси",
    "text": "МУРСАЛОТ СУРАСИ\n\nМурсалот - эстирилган (шамол) Сурада қиёмат куни ҳақ эканини исботлаш учун Аллоҳ таоло маълум мавжудотлар номига қасамёд этади. Ундаги оятларда инсоннинг яратилиб, дунёга келиши, дунёда яшашликдан асосий мақсад эса охират учун ҳозирлик кўриш экани, ҳозирлик кўриш ўрнига фоний дунё маишати йўлида охиратини сотиб қўйганларнинг ҳолига вой бўлиши ажиб услублар билан ифода этилган.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман, пайдар-пай эсдириладиган (шамол)ларга,\n\n2. қутурадиган (бўрон)ларга,\n\n3. (булутларни) ёйиб юборадиган,\n\n4. (ҳақ билан ноҳақликни) ажратиб берадиган,\n\n5. эслатма олиб тушиб,\n\n6. (мўминларни) узр (мағфират) қилиш ё (кофирларни) огоҳлантиришга (хизмат қиладиган фаришталарга)ки,\n\n7. албатта, сизларга ваъда қилинаётган нарса (Қиёмат ва ҳисоб-китоб) воқе бўлувчидир!\n\n8. Бас, қачонки, юлдузлар (нурлари) сўндирилгач,\n\n9. осмон (қобиғи) очилгач,\n\n10. тоғлар (қумлар каби) сочилгач\n\n11. ва пайғамбарларга белгиланган вақт келгач (Қиёмат қойим бўлур).\n\n12. (Пайғамбарлар ўз қавмлари билан ҳисоблашишлари) қайси Кунга белгиланган ўзи?!\n\n13. Ажрим Кунига (албатта).\n\n14. (Эй, инсон,) Ажрим Куни нима (эканлигини) сен қаердан ҳам билурсан?!\n\n15. У Кунда (Қиёматни) инкор этувчилар ҳолига вой!\n\n16. Ахир, Биз аввалги (осий уммат)ларни ҳалок қилмадикми?!\n\n17. Сўнгра кейингиларни ҳам уларга қўшурмиз!\n\n18. Жиноятчи (кофир)ларни мана шундай (ҳалок) қилурмиз!\n\n19. У Кунда (Қиёматни) инкор этувчилар ҳолига вой!\n\n20. Ахир, Биз сизларни бир ҳақир сувдан яратмадикми?!\n\n21. Сўнгра у (сувни - нутфа)ни пухта қарор (топадиган жой)да қилиб қўймадикми?!\n\n22. (Яъни, она қорнида) маълум муддатгача.\n\n23. Бас, Биз (ундан инсонни яратишга) қодир бўлдик. Нақадар қудратлидирмиз!\n\n24. У Кунда (Қиёматни) инкор этувчилар ҳолига вой!\n\n25. Ахир, Биз ерни йиғувчи қилиб қўймадикми\n\n26. тирикларни ҳам, ўликларни ҳам?!\n\n27. Яна Биз (Ерда) баланд тоғларни (пайдо) қилдик ва сизларга (тоғлардан оқиб тушадиган) чучук сувни ичирдик.\n\n28. У Кунда (Қиёматни) инкор этувчилар ҳолига вой!\n\n29. (У Кунда кофирларга дейилур): «Сизлар (дунёдалик пайтингизда) ёлғон деб юрган нарсага (энди) боринглар!\n\n30. Уч бўлакли сояга боринглар!\n\n31. Ҳеч қандай салқинлик бермайдиган ва алангани ҳам тўсмайдиган («соя»дир у).\n\n32. Дарвоқе, у (жаҳаннам) қасрдек (улкан) алангаларни отур.\n\n33. (Улар) худди сариқ туяларга ўхшар.\n\n34. У Кунда инкор этувчилар ҳолига вой!\n\n35. Бу (Кун) улар сўзлай олмайдиган\n\n36. ҳамда улар учун узр айтишларига ҳам изн берилмайдиган Кундир!\n\n37. У Кунда инкор этувчилар ҳолига вой!\n\n38. Бу Ажрим Кунидир! (Эй, бу Кунни ёлғон деган кимсалар, мана) Биз сизларни ҳам, аввалгиларни ҳам жамладик.\n\n39. Бас, агар сизларда (дўзахдан қутқарадиган) бирор ҳийла бўлса, Менга ўша ҳийлангизни кўрсатингизлар!\n\n40. У Кунда инкор этувчилар ҳолига вой!\n\n41. Тақводор зотлар эса (у Кунда), албатта, соя-салқинлар ва чашмаларда\n\n42. ва кўнгиллари истаган мевалар ичида бўлурлар.\n\n43. (Уларга дейилур): «Қилиб ўтган (яхши) амалларингиз сабабли (жаннат неъматларини) ёқимли иштаҳа билан еб-ичаверингизлар».\n\n44. Албатта, Биз эзгу иш қилувчиларни мана шундай мукофотлаймиз.\n\n45. У Кунда инкор этувчилар ҳолига вой!\n\n46. (Эй, кофирлар,) озгина вақт еб, фойдаланиб қолинглар! Зеро, сизлар жиноятчидирсизлар.\n\n47. У Кунда инкор этувчилар ҳолига вой!\n\n48. Қачон уларга: «Рукуъ қилинглар, (намоз ўқинглар)», дейилса, рукуъ қилмаслар.\n\n49. У Кунда инкор этувчилар ҳолига вой!\n\n50. Ахир, улар (Қуръондан) кейин (шундай азиз Китобга имон келтирмасдан) қандай сўзга имон келтирурлар?!"
  },
  {
    "name": "Набаъ сураси",
    "text": "НАБАЪ СУРАСИ\n\nНабаъ - хабардир.\n\nСурада Улуғ хабар, яъни, қиёмат тўғрисида баҳслашаётган Макка мушрикларига аниқ жавоблар берилади. Яна унда Аллоҳ таоло Ўз қудрати ва ҳикмати билан яратган борлиқ, коинот ва мавжудотлар, қиёмат кунининг шиддати, жаннатдаги роҳат-фароғат ва бошқа муҳим маълумотлар баён этилган. Суранинг охирги оятида имонсиз ўтганларнинг қиёмат куни қанчалик пушаймон қилишлари, ҳатто тупроқ бўлиб кетишни орзу қилишлари таъсирли шаклда тасвирланган.\n\nМеҳрибон ва раҳмли Аллоҳ номи билан (бошлайман).\n\n1. (Мушриклар) бир-бирларидан нима ҳақида сўрашмоқдалар?!\n\n2. Улуғ хабар ҳақида.\n\n3. Қайсики, у ҳақда улар (доимо) тортишувчидирлар.\n\n4. Йўқ, (уларнинг гумонлари беҳудадир). Улар яқинда (бу хабарнинг ҳақ эканини) билиб олажаклар.\n\n5. Сўнгра, яна йўқ! Билиб олажаклар!\n\n6. Биз Ерни тўшак қилиб қўймадикми?!\n\n7. Тоғларни эса (Ерни тутиб турувчи) қозиқлар қилиб қўймадикми?!\n\n8. Биз сизларни жуфт-жуфт қилиб яратдик.\n\n9. Уйқуларингизни (бадан ва асабларингиз учун) ором қилдик.\n\n10. Кечани (барча нарсани яшириб турадиган) либос қилдик.\n\n11. Кундузни эса, тирикчилик (вақти) қилдик.\n\n12. Тепаларингизда етти (қават) мустаҳкам (осмонни) бино қилдик.\n\n13. Яна чарақлаб турувчи чироқни (қуёшни пайдо) қилдик.\n\n14. Яна Биз сиқиб чиқарувчи (булут)лардан дув-дув сув (ёмғир) ёғдирдик.\n\n15. Токи, у сабабли дон ва наботот (ундириб) чиқарурмиз.\n\n16. Шунингдек, қалин боғларни ҳам.\n\n17. Албатта, Ажрим Куни (ҳисоб-китоб учун) белгиланган вақтдир.\n\n18. У Кунда сур чалинур, бас, сизлар тўп-тўп бўлиб (маҳшаргоҳга) келурсизлар.\n\n19. Осмон ҳам очилиб, (фаришталар учун) дарвозаларга айланиб қолур.\n\n20. Тоғлар ҳам (жойларидан) жилдирилур. Бас, у саробга айланиб қолур.\n\n21. Албатта, жаҳаннам пойловчи,\n\n22. ҳаддан ошганлар учун қайтиш жойидир.\n\n23. (Улар) у жойда узоқ замонлар (абадул-абад) қолувчидирлар.\n\n24. У жойда совуқлик ва ичимликни тотмаслар\n\n25. Фақат қайноқ сув ва йирингнигина (тотурлар).\n\n26. (Мана шу қилмишларига) лойиқ жазодир.\n\n27. Чунки, улар (Қиёматдаги) ҳисоб-китобдан умид қилмас эдилар.\n\n28. Оятларимизни бутунлай инкор этар эдилар.\n\n29. Ҳолбуки, Биз барча нарсани ҳисоб-китоб қилиб, (ёзиб) қўйгандирмиз.\n\n30. Бас, (эй, кофирлар, азобимизни) тотиб кўринглар! Энди сизларга фақат азобнигина зиёда қилурмиз.\n\n31. Албатта, тақводор зотлар учун (жаннатда) ютуқ бордир.\n\n32. Яъни боғлар ва узумлар,\n\n33. (ёш ва ҳуснда) тенгқур, бўлиқ сийнали (ҳур қиз)лар\n\n34. ва (шароб) тўла қадаҳлар бордир.\n\n35. Улар у жойда бирор беҳуда ва ёлғон сўз эшитмаслар.\n\n36. (Бу) Раббингиз (томони)дан бўлмиш мукофот ва ҳисоб(-китоб)дир.\n\n37. (У) осмонлар ва Ернинг ҳамда уларнинг ўртасидаги (бор) нарсанинг Парвардигори Меҳрибон зотдир. Ундан (изн бўлмагунча) сўзлашувга эга бўлмаслар.\n\n38. Руҳ (Жаброил) ва (барча) фаришталар саф тортиб турадиган Кунда (одамлар) гапирмаслар, фақат Меҳрибон зот изн берган кишигина (сўзлар) ва (фақат) рост сўзлар.\n\n39. Бу ҳақ (ва рост) Кундир. Бас, ким хоҳласа, Парвардигори томон қайтадиган йўлни тутар.\n\n40. (Эй, Макка кофирлари,) дарҳақиқат, Биз сизларни яқин(да воқе бўладиган) азобдан огоҳлантирдик. У Кунда (ҳар бир) киши ўзи қилиб ўтган нарсани (яъни барча яхши-ёмон амалларини) кўрар ва кофир кимса: «Эҳ, кошки эди тупроқ бўлсам», - дер.\n\nИзоҳ: Пушаймон қилган кофирнинг бу сўзидан икки хил маъно олиш мумкин. Биринчиси - Кошки тупроқ бўлсам, яъни дунёда илк бор яратилганимда инсон эмас, балки тупроқ қилиб яратилганимда, шу кунларга қолмас эдим, демоқчидир. Иккинчиси, кошки дўзахга маҳкум бўлишимдан илгари тупроққа айланиб кетсаму, азобдан қутулсам, демоқчидир."
  },
  {
    "name": "Нозиот сураси",
    "text": "НОЗИОТ СУРАСИ\n\nНозиот - суғурувчилар. Бу ерда танадан жонни суғуриб олувчи фаришталар муроддир. Сурада қиёмат қойим бўлиш жараёни, Мусо (а. с.) билан Фиръавн ўртасида ўтган можаролар, бу дунёнинг фоний экани каби илоҳий ўгитлар билан бирга Пайғамбар (а. с.)нинг дилларига тасалли берилган.\n\nМеҳрибон ва раҳмли Аллоҳ номи билан (бошлайман).\n\n1. (Кофирларнинг жонларини баданлари) қаъридан суғуриб оладиган (фаришта)ларга қасам,\n\n2. (мўминларнинг жонларини осонлик билан) чиқариб оладиган (фаришта)ларга қасам,\n\n3. (осмондан) сузиб тушувчи,\n\n4. (ўз вазифаларини адо этишда) ўзиб юрувчи\n\n5. (Аллоҳ буюрган барча) иш тадбирини тузиб турувчи (фаришта)ларга қасамки, (албатта, қайта тирилиб, ҳисобот берурсизлар)!\n\n6. У Кунда ларзага келувчи (сур) ларзага келади.\n\n7. Ортидан эргашувчи (иккинчи бор сур овози) эргашур.\n\n8. У Кунда диллар қўрқувга тушувчидир.\n\n9. Кўзлар эса (даҳшатдан) сўниб қолувчидир.\n\n10. Улар (бу дунёда) дерлар: «Ҳақиқатан ҳам бизлар (ўлгач) аввалги ҳолатимизга қайтарилувчимизми?\n\n11. Чирик суякларга айланиб қолган вақтимизда-я?»\n\n12. Улар (истеҳзо билан): «Ундай бўлса, бу (бизлар учун) роса зиён қилувчи қайтиш-ку!» - дейдилар.\n\n13. Бас, (у қайтиш) фақат биргина қичқириқдир (сурнинг иккинчи марта чалинишидир).\n\n14. Сўнгра улар бирдан (тирилиб) ер устида бўлиб қолурлар.\n\n15. (Эй, Муҳаммад,) Сизга Мусонинг хабари келдими?\n\n16. Қайсики, Парвардигори унга муқаддас Туво водийсида (шундай) нидо қилган эдики:\n\n17. - (Эй, Мусо,) Фиръавннинг олдига боргин, зеро, у ҳаддидан ошди.\n\n18. Бас, (унга) айт: «Сенинг (куфрдан) покланишга хоҳишинг борми?\n\n19. Мен сени Парвардигоринг (йўлига) ҳидоят қилсам, бас, сен (У зотдан) қўрқсанг» .\n\n20. (Сўнг Мусо) унга бир улкан мўъжиза кўрсатди.\n\n21. (Фиръавн) уни ёлғонга чиқарди ва (Аллоҳга) итоатсизлик қилди.\n\n22. Сўнгра шошганича (Мусодан) юз ўгириб кетди.\n\n23. Сўнгра (ўз одамларини) тўплади ва жар солди:\n\n24. «Мен сизларнинг олий Парвардигорингиздирман», - деди.\n\n25. Бас, Аллоҳ уни охир ат ва дунё азоби билан ушлади.\n\nИзоҳ: Дунёдаги азоби унинг денгизга ғарқ қилиниши, охиратдагиси эса дўзах азобидан иборатдир.\n\n26. Албатта, бу (қисса)да (Аллоҳдан) қўрқадиган кишилар учун ибрат бордир.\n\n27. (Эй, мушриклар,) сизларни яратиш қийинроқми ёки осмонними?! (Биласизки,) Аллоҳ уни бино қилди,\n\n28. шифтини баланд қилиб, тиклади.\n\n29. Яна у (осмон)нинг тунини қоронғу қилиб, (ундан) кундузини чиқарди.\n\n30. Шундан кейин Ерни (туяқуш тухуми шаклида) ёйиб - текис қилди.\n\n31. Ундан сувию, ўтлоқларини чиқарди.\n\n32. Тоғларни эса ўрнаштирди.\n\n33. (Буларнинг барчаси) сизларга ва чорва ҳайвонларингизга манфаат бўлсин деб (қилингандир).\n\n34. Бас, қачон катта бало (Қиёмат) келганида -\n\n35. инсон ўз қилмишини эслаб қоладиган Кунда,\n\n36. кўрадиган (ҳар бир) кишига дўзах намойиш қилинганида,\n\n37. бас, ўшанда кимки (дунёда) туғёнга кетган\n\n38. ва дунё ҳаётини (охиратдан) устун қўйган бўлса,\n\n39. у ҳолда, фақат жаҳаннамгина (унга) жой бўлур!\n\n40. Аммо, кимки Парвардигорининг (ҳузурида) туриши (ва ҳисобот бериши)дан қўрққан ва нафсини ҳаволанишдан қайтарган бўлса,\n\n41. бас, фақат жаннатгина (унга) жой бўлур.\n\n42. (Эй, Муҳаммад, мушриклар) Сиздан Қиёмат қачон қойим бўлиши ҳақида сўрарлар.\n\n43. Сиз қаёқдасиз-у, уни зикр қилиш (айтиб бериш қаёқда)?!\n\n44. Унинг интиҳоси фақат Раббингизга (бориб тўхтар).\n\n45.Сиз фақат ундан қўрқадиган кишиларни огоҳлантирувчисиз.\n\n46. Улар у (Қиёмат)ни кўрган Кунда (бу дунёда) гўё бир оқшом ёки чошгоҳ пайтича тургандек бўлурлар."
  },
  {
    "name": "Абаса сураси",
    "text": "АБАСА СУРАСИ\n\nАбаса-юзини буриштирди, хўмрайди деган маъноларни англатади. Сура аввалида Расулуллоҳ ҳузурларига Абдуллоҳ ибн Умми Мактум номли бир кўзи ожиз мусулмон келиб, диний савол сўрамоқчи бўлганларида, уни малол олиб, илтифот қилмай, Макка зодагонларини даъват қилиш билан банд бўлганлари учун Аллоҳдан олган танбеҳлари баён этилган. Сура давомида инсоннинг яратилиши, яшаши ва вафот этиши, у истеъмол қиладиган ноз-неъматлар, Қиёмат кунидаги одамларнинг ғам-ташвишлари, ҳамма ўзи билан овора бўлиб қолиши, яхшиларнинг юзлари ёруғ, ёмонларнинг юзлари эса шувит бўлиши каби маълумотлар берилади.\n\nМеҳрибон ва раҳмли Аллоҳ номи билан (бошлайман).\n\n1. (Муҳаммад) юзини буриштирди ва юз ўгирди.\n\n2. Зеро, унинг ҳузурига кўзи ожиз одам келган эди.\n\nИзоҳ: Бу келган одам Абдуллоҳ ибн Умми Мактум исмли кўзи ожиз киши эди. У Расулуллоҳнинг банд эканликларини сезмай ўзининг саволларига жавоб олишга ҳаракат қилади. Ундан малолланган Пайғамбаримиз (а. с.)нинг юзлари буришди ва саволларига жавоб ҳам бермадилар. Бу муомала Ҳақ таолога хуш келмади ва мазкур оятлар билан танбеҳ берди. Танбеҳни ҳам: «Юзингни буриштирдинг» демасдан, «Юзини буриштирди», - деб учинчи шахс сийғасида айтди. Бу эса унча қаттиқ ботмайди. Расулуллоҳнинг ўзлари олий хулқ эгаси бўлатуриб, бир кўзи ожиз одамга шундай хунук муомала қилдиларми, деган савол туқилиши мумкин. Йўқ, асло! Биринчидан, ўзлари Макка зодагонларини ҳидоят сари йўналтираоламанмикан, деб умид билан ҳаракат қилиб турганларида биров келиб ишидан чалғитган ҳолатни тасаввур қилиб кўринг. Бошқа ҳар қандай одам ул зотнинг ўрнида бўлганида ҳам уни жеркиб ташлаган бўлур эди. Лекин Расул (а. с.) юзларини буриштириш билан кифояландилар. Буни у аъмо киши пайқагани ҳам йўқ. Лекин улуғларнинг озгина саҳву хатоси ҳам бошқаларга нисбатан катта ҳисобланади. Бинобарин, Ҳақ Таоло Ўз ҳабибини огоҳлантириб қўйди. Чунончи, тасаввуфда бир ибора бор: «Оддий яхши одамларнинг савобли ишлари Аллоҳга яқин зотларнинг гуноҳлари билан баробардир».\n\n3. (Эй, Муҳаммад,) Сиз қаердан ҳам билурсиз, эҳтимол, у (Сиздан фойдаланиб, ўз гуноҳларидан) покланар\n\n4. ёки эслатма олар-да, сўнг бу эслатма унга фойда берар?!\n\n5. Аммо, бой кимсага эса,\n\n6. бас, Сиз (эътибор бериб) мутасаддилик қилмоқдасиз.\n\n7. Ҳолбуки, унинг (ўз куфридан) покланмаслиги Сизга зарарли эмас эди.\n\n8. Энди, олдингизга югуриб\n\n9. (Аллоҳдан) қўрққан ҳолида келган киши эса,\n\n10. бас, Сиз ундан чалғимоқдасиз.\n\n11. Йўқ, (бундай қилманг)! Албатта, улар (Қуръон оятлари) айни эслатмадир.\n\n12. Бас, ким хоҳласа, (уни) ёд этар.\n\n13. (У оятлар Аллоҳ наздида) мукаррам саҳифаларда\n\n14. (яъни,) қадри баланд, покиза (саҳифаларда)\n\n15. котиб (фаришта)лар қўлларидадир.\n\n16. (Улар) карамли ва итоатлидирлар.\n\n17. Ҳалок бўлгур инсон бунчалар кофир бўлмаса!\n\n18. (Аллоҳ) уни қайси нарсадан яратди ўзи?!\n\n19. (Бир ҳақир) нутфадан яратиб, сўнг уни (туқилиш вақтини) белгилаб қўйди.\n\n20. Сўнгра унга (туқилишда) йўлни осон қилди.\n\n21. Сўнгра унга ўлим бериб, қабрга киритди.\n\n22. Сўнгра Ўзи хоҳлаганда, уни яна қайта тирилтирур.\n\n23. Йўқ! У буюрган нарсани сира адо этмади.\n\n24. Энди инсон ўзининг таомига (ибрат кўзи билан) боқсин!\n\n25. Биз (осмондан) сувни мўл ёғдирдик.\n\n26. Сўнгра ерни (гиёҳлар ундириб) ёрдик.\n\n27. Сўнгра Биз унда донларни ундирдик,\n\n28. узум ва кўкатларни,\n\n29. зайтун ва хурмоларни,\n\n30. қалин дарахтзор боғларни,\n\n31. меваю гиёҳларни ҳам.\n\n32. Булар сизлар учун ва чорва ҳайвонларингиз учун манфаатдир.\n\n33. Бас, қачонки, (қулоқларни) кар қилувчи (қичқириқ) келганда (сур иккинчи марта чалинганда),\n\n34. ўша Кунда киши ўз биродаридан қочур.\n\n35. Яна онаси ва отасидан ҳам,\n\n36. хотини-ю, ўғилларидан ҳам (қочур).\n\n37. (Чунки) у кунда улардан ҳар бир киши учун ўзига етарли ташвиш бўлур.\n\n38. У Кунда (баъзи) юзлар ёруғ,\n\n39. кулувчи ва хуррам (бўлур).\n\n40. у кунда (бошқа бир) юзлар узра ғубор бўлур.\n\n41. У (юз)ларни қаролик қоплар.\n\n42. Ана ўшалар (фисқу) фужур қилувчи кофирларнинг ўзидирлар."
  },
  {
    "name": "Таквир сураси",
    "text": "ТАКВИР СУРАСИ\n\nТаквир - ўраб қўйиш. Бу ерда қуёшни ўраб қўйилиши муроддир. Сурада Қиёмат қойим бўлганда, қуёш ўраб йиғиштириб қўйилиши, юлдузлар, тоғлар, денгизлар ва бошқа катта-кичик мавжудотларда рўй берадиган ўзгаришлар тасвирланади. Шунингдек, ҳисоб-китоб жараёни ва бошқа ажиб ҳодисалар сурада ўз баёнини топади.\n\nМеҳрибон ва раҳмли Аллоҳ номи билан (бошлайман).\n\n1. Қуёш ўраб қўйилганида,\n\n2. юлдузлар ҳам (ўз фалакларидан) тўкилганида,\n\n3. тоғлар ҳам (ўз жойларидан) жилдирилганида,\n\n4. (қорнидаги боласи) ўн ойлик бўғоз туялар ҳам бўш қўйиб юборилганида,\n\n5. ваҳший ҳайвонлар ҳам (бир жойга) тўпланиб қолганида,\n\n6. денгизлар куйдирилганида,\n\n7. руҳлар (қайтадан жасадларга) жуфтланганида,\n\n8. тириклай кўмилган (ҳар бир) қиздан сўралганида,\n\n9. не гуноҳи учун ўлдирилган, деб.\n\n10. Яна саҳифалар (номаи аъмол) очилганида,\n\n11. осмон (Ер устидан) сидириб олинганида,\n\n12. дўзах (кофирлар учун) қиздирилганида,\n\n13. жаннат (тақводорларга) яқин қилинганида,\n\n14. (ана ўша Кунда ҳар бир) жон ўзи (шу Кун учун) ҳозирлаб келган нарсани(яхши-ёмон амалларини) билур!\n\n15. Бас, қайта-қайта чиқиб (кўриниб) турувчи (юлдузлар)га,\n\n16. (бешта) яширинувчи сайёраларга,\n\nИзоҳ: Беш сайёра юлдузлар - Миррих, Зуҳал, Аторуд, Зуҳра, Муштарий.\n\n17. ўз зулмати билан келиб-кетаётган кечага ва\n\n18. (отаётган) тонгга қасамки,\n\n19. албатта, у (Қуръон) бир улуғ элчи (Жаброил)нинг сўзидир.\n\n20. (У) қувватли, Аршнинг соҳиби (Аллоҳ) наздида мартабали,\n\n21. у жойда (фаришталар томонидан) итоат этилувчи ва ишончли зот (яъни, Жаброил)дир.\n\n22. Сизларнинг соҳибингиз (Муҳаммад) мажнун эмасдир.\n\n23. Дарҳақиқат, у (Жаброил)ни очиқ уфқда кўрди.\n\n24. У (Муҳаммад) ғайбга (ваҳийга) бахил ҳам эмасдир.\n\nИзоҳ: Ваҳийга бахил эмасликлари келган ҳар бир ваҳийни, оят ва сурани дарҳол мусулмонларга бекаму кўст етказишлари, мураккаб жойларини эса изоҳлаб беришларидир.\n\n25. У (Қуръон) қувилган (малъун) шайтоннинг сўзи эмасдир.\n\n26. Бас, сизлар (уни инкор этиб) қаёққа кетмоқдасизлар?!\n\n27. У (Қуръон), ҳақиқатан, (бутун) оламлар учун эслатмадир.\n\n28. Орангиздаги тўғри бўлишни хоҳлаган кишилар учун (албатта).\n\n29. Сизлар фақат (бутун) оламлар Парвардигори бўлмиш Аллоҳ хоҳласагина (тўғри бўлишни) хоҳларсизлар."
  },
  {
    "name": "Инфитор сураси",
    "text": "ИНФИТОР СУРАСИ\n\nИнфитор - ёрилиш. Бу ерда осмоннинг ёрилиши, яъни, қиёматдаги рўй берадиган ҳодисалардан баъзилари бу сурада келтирилади. Унда охиратда инсон ўзи қилган яхши-ёмон амалларидан сўралиши, бу дунёда қилинадиган ҳар бир иш - ҳаракат инсоннинг номаи аъмолига фаришталар томонидан ёзилиб туриши ва жазо куни ҳақида маълумотлар мавжуддир.\n\nМеҳрибон ва раҳмли Аллоҳ номи билан (бошлайман).\n\n1. Осмон ёрилганида,\n\n2. юлдузлар (ҳар томонга) сочилганида.\n\n3. денгизлар қўшилиб тўсиқлар очилганида,\n\n4. қабрлар ағдарилганида (Қиёмат қойим бўлганида),\n\n5. (ҳар бир) жон ўзи (дунёда) қилиб ўтган ва қолдирган (барча) нарсаларни (амалларини) билур!\n\n6. Эй инсон, сени карамли Парвардигоринг ҳақида (Унга ибодат қилма деб) нима алдаб қўйди?!\n\n7. У сени яратиб, сўнг (барча аъзоларингни) тиклаб, сўнг (қоматингни) рост қилиб қўйган зот-ку!\n\n8. У сени Ўзи қайси суратни хоҳлаган бўлса (ўша суратда) таркиб топтирди-ку!\n\n9. Йўқ! Балки, сизлар жазо (Куни)ни ёлғон дер-сизлар.\n\n10. Ҳолбуки, сизларнинг устингизда (ҳар бир ишингизни) ёд олувчи (фаришталар) бор.\n\n11. (Улар) ёзувчи улуғ зотлардир.\n\n12. (Улар) сизлар қилаётган ишларни билурлар.\n\n13. Албатта, яхшилар (мўминлар) неъмат (жаннат)дадирлар.\n\n14. Фожирлар эса дўзахдадирлар.\n\n15. Улар унда Жазо куни (Қиёмат)да тобланурлар.\n\n16. Ундан (дўзахдан) ғойиб бўлувчи (қутилувчи) эмасдирлар.\n\n17. (Эй, Муҳаммад,) жазо Куни нима эканини Сизга не ҳам англатур?!\n\n18. Сўнгра (яна) жазо Куни нима эканини Сизга не ҳам англатур?!\n\n19. У Кунда ҳеч бир жон (бошқа) бир жон учун бирор нарса қилишга эга бўлмас! У Куни барча иш Аллоҳникидир."
  },
  {
    "name": "Мутаффинун сураси",
    "text": "МУТАФФИФУН СУРАСИ\n\nСуранинг номи «уриб қолувчилар» деган маънони англатади. Яъни, тарози ва ўлчовдан уриб қолиб, харидор ҳаққига хиёнат қилишнинг оғир гуноҳ экани бу сурада энг диққатга сазовор ва ажиб услубда баён қилинган. Сурада яхшилар ва ёмонларнинг қилган амаллари ёзилган битикларнинг қаерда сақланиши, қиёмат воқеалари ва қатор илоҳий ўгитларни ўқийсиз.\n\nМеҳрибон ва раҳмли Аллоҳ номи билан (бошлайман).\n\n1. (Ўлчов ва тарозидан) уриб қолувчи кимсалар ҳолига вой!\n\n2. Улар одамлардан (бирор нарсани) ўлчаб олган вақтларида тўла қилиб оладиган,\n\n3. уларга ўлчаб ёки тортиб берган вақтларида эса уриб қоладиган кимсалардир.\n\n4. Улар қайта тирилувчи эканликларини ўйламайдиларми\n\n5. Улуғ кун (Қиёмат)да -\n\n6. одамлар (бутун) оламлар Парвардигори ҳузурида тик турадиган (ҳисоб-китоб берадиган) кун-да?!\n\n7. Йўқ! Албатта, фожирларнинг номаи аъмоллари, албатта, Сижжийнда бўлур.\n\n8. (Эй, Муҳаммад,) Сижжийн нима эканини қаердан ҳам билурсиз?\n\n9. (У) битилган китобдир.\n\nИзоҳ: Сижжийн - фосиқ ва фожир кишиларнинг қилган ишлари ёзилиб турадиган китоб бўлиб, у етти қават ер остида сақланади.\n\n10. У Кунда инкор этувчилар ҳолига вой!\n\n11. Улар жазо (Қиёмат) Кунини инкор этадиган кимсалардир.\n\n12. У (Кун)ни гуноҳга ботган ҳар бир тажовузкоргина инкор этар.\n\n13. Қачонки, (ундай кимсага) оятларимиз тиловат қилинса, у: «(Бу) аввалгиларнинг афсоналари», - дер.\n\n14. Йўқ (ундай эмас)! Балки, уларнинг дилларини ўзларининг қилмишлари (гуноҳлари) қоплаб олгандир.\n\n15. Шубҳа йўқки, улар ўша (Қиёмат) Кунида Парвардигорлари (дийдори)дан тўсилувчидирлар.\n\n16. Сўнгра, албатта, улар дўзахда тобланувчидирлар.\n\n17. Сўнгра (уларга): «Мана шу сизлар ёлғон деб юрган нарсадир», - дейилур.\n\n18. Дарҳақиқат, яхшиларнинг номаи аъмоллари, албатта, Иллийюндадир.\n\n19. (Эй, Муҳаммад,) Иллийюн нима эканини қаердан ҳам билурсиз?!\n\n20. (У) битилган китобдирки,\n\n21. унга (Аллоҳга) яқин (фаришта)лар гувоҳ бўлурлар.\n\nИзоҳ: Иллийюн эса, яхши, солиҳ кишиларнинг қилган ишлари ёзилиб турадиган китоб бўлиб, у еттинчи осмонда сақланади.\n\n22. Албатта, яхшилар (мўминлар жаннат) неъматлари ичрадирлар.\n\n23. Улар сўриларда, (неъматларга) боқурлар.\n\n24. Уларнинг юзларида неъматларнинг тароватини танирсиз (кўрурсиз).\n\n25. Уларга (жаннатда) муҳрланган майдан ичирилурки,\n\n26. у (май)нинг муҳри мушкдир. Бас, мусобақачилар мана шу (неъмат) йўлида мусобақа қилсинлар!\n\n27. У (май)нинг мижози таснимдандир.\n\n28. (Тасним Аллоҳга) яқин (банда)лар ичадиган бир чашмадир.\n\n29. Дарвоқе, жинояткор (кофир)лар имон келтирган зотлардан (масхара) қилиб кулар эдилар.\n\n30. Қачонки, уларнинг олдидан ўтсалар, бирбирларига кўз қисишиб, имо-ишора қилардилар.\n\n31. Қачонки, уйларига қайтсалар, (қилмишларидан) завқланиб қайтардилар.\n\n32. Қачонки, уларни (мўминларни) кўрсалар, «Ана улар, шубҳасиз, йўлдан озган кимсалардир», - дердилар.\n\n33. Ҳолбуки, улар (мўминларнинг) устига қўриқчи қилиб юборилган эмасдилар.\n\n34. Энди бугун имон келтирганлар кофирлардан кулурлар.\n\n35. Улар (жаннатдаги) сўриларда (кофирлар ҳолига) боқиб (ўтирурлар).\n\n36. Кофирлар қилмишларининг жазосини олдиларми?!"
  },
  {
    "name": "Иншиқоқ сураси",
    "text": "ИНШИҚОҚ СУРАСИ\n\nСуранинг номи ўзидан олинган бўлиб, ёрилиш деган маънони билдиради. Зеро, сурада қиёматда осмон ёрилиб, кўп аломатлар рўй бериши баён этилган. Бу сура инсон доимий равишда ҳаракатда бўлиб, ё эзгу ёки ёвуз ишлар билан банд бўлиши, охиратда шу ишлари бўйича савол-жавоб бўлиши ва азоб-уқубатлар билан бир қаторда солиҳ бандлар учун улуғ мукофотлар тайёрлаб қўйилгани ҳақидадир.\n\nМеҳрибон ва раҳмли Аллоҳ номи билан (бошлайман).\n\n1. Осмон ёрилганда,\n\n2. (бу билан у) Парвардигори (амри)га қулоқ тутганда ва (шу амрга) лойиқ топилганда,\n\n3. (шунингдек) Ер ёйилганда,\n\n4. ўз ичидаги (жасадларни) чиқариб ташлаб, бўшаб қолганда\n\n5. ва у Парвардигори (амри)га қулоқ тутганда ва (шу амрга) лойиқ топилганда (ҳар бир инсон Аллоҳга ҳисобот берур).\n\n6. Эй, инсон, албатта, сен меҳнат-машаққатлар чекиб Раббингга (яъни, Унинг мукофот ёки жазосига) борувчисан, бас, (сўнгра) У зотга йўлиқувчисан.\n\n7. Бас, кимнинг номаи аъмоли ўнг томонидан берилса,\n\n8. бас, у осон ҳисоб билан ҳисоб-китоб қилинажак,\n\n9. ва ўз(ининг жанннатдаги) аҳли (оиласи)га шоду хуррам ҳолда қайтажак.\n\n10. Аммо, кимнинг номаи аъмоли орқа томонидан берилса,\n\n11. бас, (ўзига) ўлим тилаб қолажак\n\n12. ва дўзахда тобланажак.\n\n13. Дарвоқе, у (дунёдалик пайтида) аҳли оиласид шоду хуррам эди,\n\n14. ўзини ҳеч қачон (Парвардигор ҳузурига) қайтмасман деб ўйлар эди.\n\n15. Йўқ! Парвардигори уни, шубҳасиз, кўриб турувчи эди.\n\n16. Бас, қасамёд этаман (қуёш ботаётган пайтдаги) шафаққа,\n\n17. тун ва у қамраб олган (барча) нарсага\n\n18. ҳамда тўлин ойгаки,\n\n19. албатта сизлар босқичма-босқич (яшаб) келурсизлар!\n\n20. Бас, нега улар имон келтирмайдилар?!\n\n21. Уларга Қуръон қироат қилинганда, (Яратганга) сажда қилмайдилар?! (Сажда ояти)\n\n22. Аксинча, куфрга кетганлар (бу кабиларни) инкор этурлар.\n\n23. Аллоҳ эса улар ичларида яшириб юрган нарсаларини яхши билувчидир.\n\n24. Бас, (эй, Муҳаммад,) уларга аламли азоб «хушхабари»ни беринг!\n\n25. Аммо, имон келтирган ва солиҳ амалларни қилган зотлар учун битмас-туганмас мукофот бордир."
  },
  {
    "name": "Буруж сураси",
    "text": "БУРУЖ СУРАСИ\n\nБуруж - буржлар, яъни, осмон буржлари.\n\nСурада Аллоҳ таолонинг зоту сифатлари нақадар буюк эканлиги таъриф этилиши билан бирга мўминларга азият етказган ва улар ўртасида фитнафасод, бузғунчилик ишларини жорий қилган кимсаларга қаттиқ жазолар муқаррар эканлиги ва Қуръони каримнинг Лавҳул-маҳфуздан кўчирилган илоҳий муқаддас калом эканлиги каби маълумотлар бор.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман (ўн иккита) буржларга эга осмонга,\n\n2. ваъда қилинмиш (Қиёмат)га,\n\n3. (ўша Кунда) гувоҳ ва гувоҳлик берилувчига\n\n4. Чоҳ эгаларига лаънат!\n\n5. Қайсики, у ёқилғили олов эди.\n\n6. Ўшанда улар ўша (чоҳ)нинг устида ўтирган\n\n7. ва мўминларга қилаётган ишларига ўзлари гувоҳ эдилар.\n\nИзоҳ: Пайғамбаримиздан олдин ўтган умматлар ичида золим подшоҳ буйруғи билан имонли кишиларга қаттиқ азоб берилгани, ахири улар учун қазилган чоҳга золимларнинг ўзлари қулагани, чоҳ ичидаги олов мўминларни эмас, балки уларнинг ўзларини куйдириб юборгани ибрат сифатида баён этилмоқда.\n\n8. Улар (мўминлар)дан фақат қудратли ва ҳамд эгаси бўлмиш Аллоҳга имон келтирганлари учунгина ўч олдилар.\n\n9. Осмонлар ва Ернинг ҳукмронлиги Уникидир ва Аллоҳ барча нарсага гувоҳдир.\n\n10. Албатта, мўмин ва мўминаларни фитнага солиб, сўнгра тавба қилмаган кимсаларга жаҳаннам азоби ва улар учун ўт азоби бордир.\n\n11. Албатта, имон келтирган ва солиҳ амалларни қилган зотларга остидан анҳорлар оқиб турадиган боғлар бордир. Бу эса катта ютуқдир.\n\n12. (Эй, Муҳаммад,) шубҳасиз, Раббингизнинг (азобга) тутиши қаттиқдир.\n\n13. Албатта, Унинг Ўзи бошлар (яратар) ва қайтарур (қайта тирилтирур).\n\n14. У (мўминларга нисбатан) кечиримли ва дўст,\n\n15. Арш соҳиби, Улуғ\n\n16. ва истаган нарсасини амалга оширувчидир.\n\n17. (Эй, Муҳаммад,) Сизга қўшинларнинг хабари келдими?\n\n18. Фиръавн ва Самуд (қўшинлари)нинг.\n\n19. Йўқ! Кофир бўлган кимсалар (доимий) инкор қилишдадирлар.\n\n20. Ҳолбуки, Аллоҳ уларнинг ортида (барча нарсани билиб) иҳота қилиб турувчидир.\n\n21. Йўқ! Балки, у улуғ Қуръондирки,\n\n22. (унинг асл манбаи) Лавҳул-Маҳфуздадир."
  },
  {
    "name": "Ториқ сураси",
    "text": "ТОРИҚ СУРАСИ\n\nТориқ - Зуҳал юлдузи. У билан қасамёд этиб, Аллоҳ таоло ҳар бир инсонни турли бало-қазолардан қўриқловчи малоикалар борлиги, улар унинг қилмишларини ҳам ёзиб боришлари, Қуръон васфи, охират ҳодисалари ва бошқа маълумотлардан огоҳ қилади.\n\nМеҳрибон ва раҳмли Аллоҳ номи билан (бошлайман).\n\n1. Осмонга ва Зуҳал (юлдузи)га қасамёд этаман.\n\n2. (Эй, Муҳаммад,) Сиз Зуҳал нима эканини қаердан ҳам билар эдингиз?!\n\n3. (У нури) ўткир юлдуздир.\n\n4. Ҳар бир жон эгаси устида (уни сақловчи ва амалларини) ёд олувчи (фаришта) бордир.\n\n5. Бас, инсон ўзининг нимадан яралганига бир боқсин!\n\n6. (У) отилиб чиқувчи бир «сув»дан яралган.\n\n7. (У «сув» эса) отанинг пушти камари ва онанинг кўкрак суягидан чиқур.\n\n8. Шубҳасиз, У (Аллоҳ) уни қайта тирилтиришга қодирдир.\n\n9. Сирлар фош қилинадиган куни\n\n10. унга (Аллоҳнинг азобидан қутқарувчи) бирор куч ҳам, бирор ёрдамчи ҳам бўлмас.\n\n11. Қасамёд этаман ёмғирли осмонга\n\n12. ва (у сабабли) ёриб чиқиш (дон-дун, ўт-ўлан) эгаси бўлмиш Ергаки,\n\n13. шубҳасиз, у (Қуръон) ажрим этувчи (қатъий) Сўздир.\n\n14. У ҳазил (беҳуда сўз) эмасдир.\n\n15. Албатта, улар (кофирлар) макр қилурлар.\n\n16. Мен ҳам «макр» қилурман.\n\n17. Бас, (эй, Муҳаммад,) кофирларга озгина муҳлат ва муддат беринг!"
  },
  {
    "name": "Аъло сураси",
    "text": "АЪЛО СУРАСИ\n\nАъло - олий зот, яъни, Аллоҳ таолонинг барча олийлар олийси эканини билдирувчи сифати.\n\nСурада инсон Аллоҳнинг ўз қудрати ва ҳикмати билан яратилгани, Қуръон оятларидан баъзиларининг унутилиши Аллоҳнинг иродасига боғлиқ экани, илоҳий насиҳатлар ҳаммага ҳам таъсир этмаслиги, охиратдаги ҳолатлар, Қуръондаги шу каби кўп ўгитлар Иброҳим ва Мусо (а. с)ларга нозил этилган саҳифаларда ҳам мавжуд эканлиги баён этилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) энг олий зот бўлмиш Раббингизнинг номига тасбеҳ айтинг!\n\n2. Зеро, У (барча нарсани) яратиб, барпо қилган,\n\n3. барчага муносиб йўлни белгилаб, (ўша йўлга) ҳидоят қилиб қўйган,\n\n4. ўтлоқни ундириб чиқариб,\n\n5. сўнг уни қорамтир хазон қилиб қўйган зотдир.\n\nИзоҳ: Баъзи олимлар бу оятдаги «ғусў» сўзини нефт деб таъвил қиладилар ва у сел кўпикларига қоришган чирик япроқ хазонларининг қуйқасидан ҳосил бўлади деб изоҳлайдилар.\n\n6. (Эй, Муҳаммад,) Биз Сизга (Жаброил воситасида Қуръонни) қироат қилдирурмиз. Бас, Сиз (уни) эсдан чиқармассиз.\n\n7. Илло, Аллоҳ (унуттиришни) хоҳлаган оятлар бундан мустаснодир. Албатта, У ошкора (сўз ва ишлар)ни ҳам, яширин нарсаларни ҳам билур.\n\n8. Биз Сизни осон (дин)га муваффақ қилурмиз.\n\n9. Бас, эслатма фойда берса, (кишиларга) эслатинг!\n\n10. (Аллоҳдан) қўрқадиган киши эслатма олар.\n\n11. Бахтсиз киши эса ундан (эслатмадан) четлаб ўтар,\n\n12. зеро, у Катта ўт (дўзах)да тобланур.\n\n13. Сўнгра у жойда на ўла олур ва на яшай олур!\n\n14. Нажот топувчи одам, ҳақиқатан, (куфру исёндан) пок бўлур\n\n15. ва Парвардигорининг номини ёд этиб, намоз ўқир.\n\n16. Ҳа, сизлар, (эй, кофирлар,) дунё ҳаётини устун қўюрсизлар.\n\n17. Ҳолбуки, охират яхшироқ ва боқийроқдир.\n\n18. Дарвоқе, бу (насиҳатлар) аввалги (пайғамбарларга нозил бўлган) саҳифаларда -\n\n19. Иброҳим ва Мусо саҳифаларида (ҳам) бордир."
  },
  {
    "name": "Ғошия сураси",
    "text": "ҒОШИЯ СУРАСИ\n\nҒошия - ўраб олувчи, яъни, қиёматнинг исмга айланган сифатларидан бири. Дарҳақиқат, у ҳамма мавжудотни ўз таъсири доирасига олувчи бўлгани учун унинг кўпсонли номларидан бирига айланган.\n\nСурада туя, осмон, тоғ ва ерларнинг илоҳий ҳикмат асосида ажойиб ва ғаройиб шаклда яратилгани, уларга ибрат ва маърифат назари билан боқиш зарурлиги, шунингдек, Пайғамбар (а. с.)нинг вазифаси илоҳий хабарларни ўз умматига мажбуран эмас, балки насиҳат ва эслатма услубида баён қилишдан иборат экани ҳам зикр этилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) Сизга қамраб олувчи (Қиёмат) қиссаси (етиб) келдими?\n\n2. У Кунда (баъзи) юзлар сўлғин,\n\n3. меҳнат-машаққат чекувчидир.\n\n4. (Улар) қизиган дўзахда тобланурлар,\n\n5. қайноқ булоқдан суғорилурлар.\n\n6. Улар учун таом бўлмас, бўлганда ҳам фақат заҳарли гиёҳдан бўлиб,\n\n7. (у) семиртирмайди ҳам, очликдан ҳам халос этмайди\n\n8. (Бошқа бир) юзлар эса у Кунда (неъматлардан) мамнун,\n\n9. (дунёда қилган) саъй-ҳаракатларидан розидир.\n\n10. (Улар) олий жаннатдадирлар.\n\n11. У жойда беҳуда сўз эшитмаслар.\n\n12. У жойда оқар булоқ бордир.\n\n13. У жойда баланд сўрилар,\n\n14. қўйилган қадаҳлар,\n\n15. тизиб қўйилган ёстиқлар\n\n16. ва тўшалган гиламлар бордир.\n\n17. Ахир, улар туяга қараб, қандай яратилганига,\n\n18. осмоннинг қандай кўтариб қўйилганига,\n\n19. тоғларнинг қандай тикланганига\n\n20. ва Ернинг қандай ёйиб - текислаб қўйилганига боқмайдиларми?!\n\n21. Бас, (эй, Муҳаммад,) эслатинг! Зотан, Сиз фақат эслатувчидирсиз.\n\n22. Уларнинг устидан зўравонлик билан ҳукм юргизувчи эмассиз.\n\n23. Илло, кимки (бу эслатмадан) юз ўгириб, кофир бўлса,\n\n24. у ҳолда, Аллоҳ уни энг катта азоб билан азоблар.\n\n25. Зеро, қайтишлари ёлғиз Ўзимизгадир!\n\n26. Сўнгра уларни ҳисоб-китоб қилиш ҳам фақат Бизнинг зиммамиздадир."
  },
  {
    "name": "Фажр сураси",
    "text": "ФАЖР СУРАСИ\n\nФажр - тонг, бомдод вақти.\n\nСурада Фиръавн, Од қавми каби бузғунчи кофирларнинг қилмишлари, бойликка берилмаслик, қиёмат ҳодисалари, инсоннинг ношукурлиги, жаннат аҳлидан бўлиш учун нима ишлар қилиш лозимлиги илоҳий таълимот асосида талқин этилади.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман тонг (вақти)га,\n\n2. «Ўн кеча»га,\n\nИзоҳ: Бу оятдаги «Ўн кеча» дан мурод Зил-ҳижжа ойининг ёки Муҳаррам ойининг биринчи ўн кунлари ёхуд Рамазон ойининг учинчи ўн кунлиги деган уч хил тафсир мавжуд.\n\n3. жуфт ва тоқ (нарсалар)га\n\n4. ва ўтаётган кечагаки, (албатта, кофирлар жазоланурлар)!\n\n5. Мана шу (нарса)ларда ақл эгаси учун (етарли) қасам бордир?!\n\n6. Раббингиз Од (қабиласи)ни нима қилди, кўрмадингизми?!\n\n7. (Улар) баланд устунли Ирам (шаҳридан) бўлиб,\n\n8. (бошқа) юртларда унинг ўхшаши яратилмаган.\n\nИзоҳ: Ирам ёки Эрам - Нуҳ сулоласидан бўлган шоҳ исми. Унинг исми билан шаҳар, боғ ва қабила номланган (Од қабиласи). Ривоят қилинишича, Однинг икки ўғлидан бири Шаддод у дунёда Аллоҳ мислсиз боқ-жаннат бино қилган деб эшитгач, У билан тенглашиш ниятида Адн (Яман) саҳросида бир ғаройиб боғ барпо эттирган. Боғ 300 йилда битган. Однинг ўзи 9000 йил умр кўрган. Лекин такаббурлик билан қурган боғини кўриш ўзига насиб этмаган. Кўриш учун лашкар тортиб кетаётганда, ярим йўлда Аллоҳ томонидан юборилган қаттиқ бўрон-шамол уриб ҳалок бўлган. «Боқи Эрам» қиссаси шундан иборатдир.\n\n9. Водийда харсанг тошларни (уй солиш учун) кесган Самуд (қабиласи)ни,\n\n10. қозиқлар (аҳромлар ва қасрлар) эгаси бўлмиш Фиръавнни (қандай ҳалокатга дучор қилганини-чи)?\n\n11. Улар юртларида ҳадларидан ошиб,\n\n12. у жойларда бузғунчиликни кўпайтириб юборган эдилар.\n\n13. Бас, Раббингиз уларнинг устига турли азоб ёғдирди.\n\n14. Албатта, Раббингиз (барча нарсани) кузатиб турувчидир.\n\n15. Бас, энди инсонни қачонки, Парвардигори имтиҳон учун икром этиб, унга неъмат ато этса, дарҳол: «Парвадигорим (лойиқ бўлганим учун) мени икром этди», - дер.\n\n16. Аммо, қачонки, (Парвардигори) уни имтиҳон учун, ризқини танг қилиб қўйса, дарҳол:\n\n«Парвардигорим мени хор қилди», - дер.\n\n17. Йўқ! Аксинча, сизлар етимни икром қилмайсизлар.\n\n18. Мискин (бечорага) таом беришга ҳам бир-бирингизни тарғиб қилмайсизлар.\n\n19. Меросни эса (ўз улушингизга ўзгаларникини) қўшиб еяверасизлар.\n\n20. Яна мол-дунёни қаттиқ муҳаббат билан севасизлар.\n\n21. Йўқ! Қачонки, Ер қаттиқ силкинганда\n\n22. ва Раббингиз (ҳукми) ва фаришталар саф-саф бўлиб келганда\n\n23. ҳамда ўша Куни жаҳаннам ҳам (яқин) келтириб қўйилганда - ана ўша Кунда инсон (бу кўрганларидан) эслатма олур. (Аммо) унга эслатма қаёқда экан?!\n\n24. У: «Эҳ, кошки эди мен ҳаёт вақтимда (яхши амалларни) тақдим этган бўлсам», - дер.\n\n25. У Кундаги (Аллоҳнинг) азобидек ҳеч ким азобламас.\n\n26. Унинг (кишан ва занжирларни) боғлашидек ҳам ҳеч ким боқламас.\n\n27. «Эй, хотиржам (сокин) жон!\n\n28. (Ато этилган неъматлардан) рози бўлган (ва Аллоҳ таоло томонидан) ҳам рози бўлинган ҳолингда, Раббинг (ҳузури)га қайтгин!\n\n29. Бас, (солиҳ) бандаларим (сафи)га қўшилгин\n\n30. ва жаннатимга киргин!\n\nИзоҳ: Бу хитоб Аллоҳ таоло томонидан жон эгасига вафоти олдидан ёки жаннатга кириши арафасида ёки қиёматда қабридан туришида айтилади (Мадорик тафсири)."
  },
  {
    "name": "Балад сураси",
    "text": "БАЛАД СУРАСИ\n\nБалад - шаҳар, бу ерда Макка шаҳри муроддир.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) мана шу шаҳар билан қасамёд этурман,\n\n2. ҳолбуки, Сиз шу шаҳарда мавжуддирсиз\n\n3. ҳамда ота ва болаларга (яъни, Одам ва зурриётларига) қасамёд этурманки,\n\n4. ҳақиқатан, инсонни машаққатга яратдик.\n\n5. Унга ҳеч кимнинг кучи етмайди, деб ўйлайдими?!\n\n6. У (мақтаниб): «Жуда кўп мол-дунёни (сарфлаб) йўқ қилдим», - дер.\n\n7. Уни ҳеч ким кўрмаган, деб ўйлайдими?!\n\n8. Ахир, Биз унга икки кўз,\n\n9. тил ва икки лаб (ато) қилмадикми?!\n\n10. Яна уни икки баландликка (йўлга) йўллаб қўйдик-ку!\n\nИзоҳ: Икки баландликдан мурод икки йўл. Яъни, ҳидоят ва залолат йўллари.\n\n11. Бас, у (бирор яхши) довонни ошиб ўтмади.\n\n12. (Эй, Муҳаммад,) довон (ошиш) нима эканини Сиз қаердан ҳам билар эдингиз?!\n\n13. (У) бўйинни (қулни) озод қилиш,\n\n14. ёки очарчилик кунида (муҳтожга) таом беришдир.\n\n15. Хоҳ (у) қариндош етим бўлсин,\n\n16. хоҳ тупроқли (хор) мискин.\n\n17. Сўнгра у (мазкур инсон) имон келтирган ва бир-бирларини сабр қилишга тавсия этган, бир-бирларини (бандаларга) марҳаматли бўлишга ундаган зотлардан бўлди.\n\n18. Ана ўша (фазилатларга эга бўлган зотлар) ўнг томон эгаларидир.\n\n19. Оятларимизга кофир бўлган кимсалар эса, чап томон эгаларидир.\n\n20. Уларни қамраб олувчи олов (дўзах) муқаррардир."
  },
  {
    "name": "Шамс сураси",
    "text": "ШАМС СУРАСИ\n\nШамс - қуёш.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман Қуёш ва унинг зиёсига,\n\n2. у (қуёш)нинг ортидан келган ойга,\n\n3. у (қуёш)ни ошкор қилган кундузга,\n\n4. у (қуёш)ни ўраган тунга,\n\n5. осмонга ва уни бино қилган,\n\n6. Ерга ва уни ёйиб қўйган,\n\n7. жонга ва уни тиклаган,\n\n8. унга фисқ-фужурини ҳам, тақвосини ҳам илҳом қилиб қўйган зотга (қасам)ки,\n\n9. ҳақиқатан, уни (нафсни) поклаган киши нажот топур\n\n10. ва у (нафс)ни (гуноҳ билан) кўмиб, хорлаган кимса эса ноумид бўлур!\n\n11. Самуд (қабиласи) ҳаддан ошгани сабабли (ўз пайғамбарларини) ёлғончига чиқардилар.\n\n12. Қайсики, уларнинг энг бадбахти (туяни сўйиш учун) қўзғалганида,\n\n13. Аллоҳнинг пайғамбари (Солиҳ) уларга: «Аллоҳнинг туяси(ни сўйиш)дан ва уни суғориш(га тўсиқ бўлиш)дан сақланинглар!» - деди.\n\n14. Бас, улар (пайғамбарни) ёлғончи қилишиб, у (туя)ни сўйиб юбордилар. Бас, Парвардигорлари уларнинг гуноҳлари сабабли устиларига қирғин юбориб, уни (барчаларига) баробар қилди.\n\n15. (Зотан, Аллоҳ ўз ишининг) оқибатидан қўрқмас."
  },
  {
    "name": "Лайл сураси",
    "text": "ЛАЙЛ СУРАСИ\n\nЛайл - кеча, тун.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман ўраб келаётган кечага,\n\n2. ёришиб келаётган кундузга,\n\n3. эркак ва аёлни яратган зотгаки,\n\n4. албатта, сизларнинг саъй - ҳаракатларингиз турличадир!\n\n5. Бас, кимки (закот ва садақотларни) берса ва (Аллоҳдан) қўрқса,\n\n6. ҳамда гўзал (нарса)ни тасдиқ этса,\n\nИзоҳ: Гўзал нарсадан мурод ислом дини ёки жаннат ёхуд имон калимаси.\n\n7. бас, унга осон (йўл)ни муяссар қилурмиз.\n\n8. Аммо, кимки бахиллик қилса ва (ўзини) беҳожат (бой) санаса,\n\n9. ҳамда гўзал (нарса)ни ёлғонга чиқарса,\n\n10. бас, унга оғир (йўл)ни «муяссар» қилурмиз.\n\n11. (У) ҳалок бўлган вақтида бойлиги унга фойда бермас.\n\n12. Албатта, ҳидоят (Тўғри йўлга йўллаш) фақат Бизнинг зиммамиздадир.\n\n13. Ҳақиқатан, охират ҳам, дунё ҳам ёлғиз Бизникидир.\n\n14. Сизларни ловуллаб ёнувчи дўзах ҳақида огоҳлантирдим.\n\n15. Унда фақат бахтсиз (одам) тобланур.\n\n16. Қайсики, (динни) инкор этиб, (итоатдан) бош тортган бўлса.\n\n17. Тақволи киши эса ундан (дўзахдан) узоқлаштирилур.\n\n18. Қайсики, у мол-давлатини (яхшилик йўлида) сарф қилур.\n\n19. Унинг ҳузурида (зиммасида) бирор кимсага қайтариладиган неъмат йўқдир.\n\n20. У фақат энг олий зот бўлмиш Парвардигорининг «юзи»ни истаб (эҳсон қилур).\n\n21. (У) яқинда (ато этилажак мукофотдан) рози бўлур."
  },
  {
    "name": "Зухо сураси",
    "text": "ЗУҲО СУРАСИ\n\nЗуҳо - чошгоҳ вақти.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этурман чошгоҳ вақтига\n\n2. ва (ўз зулмати билан атрофни) қоплаб турган кечагаки,\n\n3. (эй, Муҳаммад,) Раббингиз Сиздан воз кечгани ҳам йўқ, ёмон кўриб қолгани ҳам йўқдир!\n\n4. Албатта, Сиз учун охират дунёдан яхшироқдир.\n\n5. Яқинда Раббингиз Сизга (шундай неъматлар) ато этурки, Сиз, албатта, (ундан) рози бўлурсиз.\n\n6. (Эй, Муҳаммад, Раббингиз) Сизни етим ҳолда топиб, бошпана бермадими?!\n\nИзоҳ: Бошпана бергани Пайғамбар (а. с.) етим қолганларида боболари Абдулмутталиб, сўнгра амакилари Абу Толиб уни ўз қарамоғларига олганларига ишоратдир.\n\n7. Яна Сизни гумроҳ (ғофил) ҳолда топиб, (Ҳақ йўлига) ҳидоят қилиб қўймадими?!\n\n8. Сизни камбағал ҳолда топиб, бой қилиб қўймадими?!\n\n9. Бас, энди Сиз (ҳам) етимга қаҳр қилманг!\n\n10. Соил (гадо)ни эса (малол олиб) жеркиманг!\n\n11. Парвардигорингизнинг (Сизга ато этган барча) неъмати ҳақида эса (одамларга) сўзланг!"
  },
  {
    "name": "Шарх сураси",
    "text": "ШАРҲ СУРАСИ\n\nШарҳ - очиш. Бу ерда Расулуллоҳнинг дилларини илму ҳикмат билан очилиши муроддир.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) кўксингизни (илму-ҳикматга) кенг очиб қўймадикми?!\n\n2. Сиздан юкингизни олиб қўйдик,\n\n3. қайсики, белингизни эзиб турган эди.\n\nИзоҳ: Белларини эзиб турган юк Он ҳазратдан содир бўлган баъзи кичик саҳву хатолар. Чунончи «Абаса» сураси изоҳида қайд этилди.\n\n4. Зикрингизни (мартабангизни) ҳам баланд қилиб қўйдик.\n\n5. Бас, албатта, ҳар бир қийинчилик билан бирга енгиллик бордир.\n\n6. Албатта, ҳар бир қийинчилик билан бирга енгиллик бордир.\n\n7. Бас, (эй, Муҳаммад,) қачонки, (намоздан) фориқ бўлсангиз, (ўрнингиздан) туринг\n\n8. ва Раббингиз сари рағбат (билан илтижо) қилинг!"
  },
  {
    "name": "Тин сураси",
    "text": "ТИН СУРАСИ\n\nТин - анжир.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этурман анжирга ва зайтунга,\n\n2. Тури Синин (тоғи)га,\n\n3. мана шу тинч-осойишта шаҳар (Макка)гаки,\n\n4. ҳақиқатан, Биз инсонни хушбичим (шаклда) яратдик.\n\n5. Сўнгра (қариган сари), уни асфаласофилинга (қомати хам бўлишга) қайтардик.\n\nИзоҳ: Асфаласофилин - пастларнинг пасти. Бу сўздан икки хил мазмун олиш мумкин. Биринчиси, таржимадаги қарилик бўлса, иккинчиси кейинги имонли солиҳ бандаларга бериладиган неъматлар зикри далолатига биноан имон келтирмаган мунофиқлар дўзахнинг паст жойига юборилишига ишорат бўлиши мумкин.\n\n6. илло, имон келтирган ва яхши амалларни қилганларга битмас-туганмас ажр (мукофот) бордир.\n\n7. Бас, (эй, инсон)! Шундан кейин жазо (Куни)ни инкор этишга сени нима мажбур этмоқда?!\n\n8. Ахир, Аллоҳ (ўша Кунда) ҳукм қилувчиларнинг (адолатли) ҳукм чиқарувчироғи эмасми?!"
  },
  {
    "name": "Алақ сураси",
    "text": "АЛАҚ СУРАСИ\n\nАлақ - Лахта қон. Бу ерда она қорнидаги ҳомиланинг ривожланиш жараёнидаги бир босқич, яъни лахта қуюқ қонга айланган ҳолати муроддир.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад, бутун борлиқни) яратган зот бўлмиш Раббингиз номи билан ўқинг!\n\n2. У инсонни лахта қондан яратди.\n\n3. Ўқинг! Раббингиз эса карамли зотдир.\n\n4. У инсонга қалам билан (ёзишни) ўргатган зотдир.\n\n5. У инсонга билмаган нарсаларини ўргатди.\n\n6. Дарҳақиқат, инсон ҳаддидан ошар.\n\n7. (Бунга) сабаб ўзини бой - беҳожат санашидир.\n\n8. (Эй, инсон,) албатта, қайтишинг Раббинг ҳузуригадир.\n\n9. (Эй, инсон,) кўрдингми, тўсаётган кимсани\n\n10. бандани намоз ўқиганда?!\n\n11. Кўрдингми - агар у (намоз ўқувчи) ўзи Тўғри йўлда бўлса,\n\n12. ёки (ўзгаларни) тақвога (Аллоҳдан қўрқишга) буюрса?!\n\n13. Кўрдингми, агар у (намоздан) тўсувчи кимса (ҳақни) инкор этса ва (у имон келтиришдан) юз ўгирса,\n\n14. албатта, Аллоҳ (унинг бу қилмишларини) кўриб туришини билмасми?!\n\nИзоҳ: Бу оятлар машҳур кофир Абу Жаҳл хусусида нозил қилинган. У Пайғамбар (а. с.)га азият ва зарар етказишни ўз олдига олий мақсад қилиб қўйган бўлиб, Ҳақ таоло бу танбеҳлар билан уни огоҳлантирган.\n\n15. Йўқ! Қасамки, агар у (бу йўлидан) қайтмаса, албатта, Биз унинг пешона сочидан тутамиз\n\n16. ўша ёлғончи, адашган (кимсанинг) пешона сочидан (тутиб жаҳаннамга отурмиз)!\n\n17. Бас, у ўзининг жамоасини (ёрдамга) чақираверсин!\n\n18. Биз эса азоб фаришталарини чақиражакмиз!\n\n19. Йўқ! (Эй, Муҳаммад,) Сиз унга итоат этманг ва (ёлғиз) Аллоҳга сажда (ибодат) қилиб, (Унга) яқин бўлинг!\n\n(Сажда ояти.)"
  },
  {
    "name": "Қадр сураси",
    "text": "ҚАДР СУРАСИ\n\nҚадр сўзининг турлича маънолари бор. Жумладан қадр-қиммат, ўлчов, миқдор. Бу ерда буларнинг ҳар бири тўғри келаверади. Зеро, бу кечанинг қадр-қиммати минг ойдан улуғлиги ва бу кечада бир йиллик ишлар ўлчаниб, режалаштирилиши бунга далил бўла олади.\n\nМеҳрибон ва раҳмли Аллоҳ номи билан (бошлайман).\n\n1. Албатта, Биз у (Қуръон)ни Қадр кечасида нозил қилдик.\n\n2. (Эй, Муҳаммад,) Қадр кечаси нима эканини Сизга не ҳам англатур?!\n\n3. Қадр кечаси минг ойдан яхшироқдир.\n\nИзоҳ: Бу улуғ кеча Рамазон ойининг 27-кечаси эканига далолат қиладиган ҳадис ва ривоятлар кўпдир.\n\n4. У (кеча)да фаришталар ва Руҳ (Жаброил) Парвардигорларининг изни билан (йил давомида қилинадиган) барча ишлар (режаси) билан (осмондан ерга) тушарлар.\n\n5. У (кеча) то тонг отгунича саломатликдир."
  },
  {
    "name": "Баййина сураси",
    "text": "БАЙЙИНА СУРАСИ\n\nБаййина - ҳужжат.\n\nҲужжатдан мурод бу ерда, Муҳаммад (а. с.) дирлар. Суранинг номини «Лам Якун» деб ҳам юритилади. Унда кофир ва мушриклар, то Муҳаммад (а. с.) пайғамбар бўлиб келгунларича, ўзларининг куфроний ақидаларидан ажрамаганлари, кейин эса баъзилари куфрдан халос топиб, Исломга киргани ва баъзилари куфрда қолгани, ибодатда ихлос зарурлиги, охиратда мўминларга ва кофирларга қилинадиган муомалалар тўғрисида маълумот берилади.\n\nМеҳрибон ва раҳмли Аллоҳ номи билан (бошлайман).\n\n1. Аҳли китоблар ва мушриклардан иборат кофир кимсалар, то уларга Ҳужжат келгунича, (куфрдан) ажралувчи бўлмадилар.\n\n2. (У Ҳужжат) Аллоҳ (томони)дан (юборилган) пайғамбар (Муҳаммад, уларга) покиза саҳифаларни (Қуръонни) тиловат қилур.\n\n3. У (саҳифа)ларда қимматли ёзувлар (аҳкомлар) мавжуддир.\n\n4. Аҳли китоблар фақат уларга Ҳужжат (пайғамбар) келганидан кейингина бўлиниб кетдилар.\n\n5. Ҳолбуки, улар фақат ягона Аллоҳга, Унинг учун динни (ширкдан) холис қилган, Тўғри йўлдан оқмаган ҳолларида ибодат қилишга ва намозни мукаммал адо этишга ҳамда закот беришга буюрилган эдилар. Мана шу Тўғри (ҳаққоний) диндир.\n\n6. Албатта, аҳли китоб ва мушриклардан иборат кофир кимсалар жаҳаннам ўтида бўлиб, ўша жойда мангу қолурлар. Ана ўшалар халойиқнинг энг ёмонидирлар.\n\n7. Албатта, имон келтирган ва солиҳ амалларни қилган зотлар - айнан ўшалар халойиқнинг энг яхшисидирлар.\n\n8. Парвардигорлари ҳузуридаги уларнинг мукофотлари остидан анҳорлар оқиб турадиган мангу жаннатлардир. Улар ўша жойда абадул-абад қолувчидирлар. Аллоҳ улардан рози бўлур, улар (Аллоҳдан) рози бўлурлар. Бу (мукофот) Парвардигоридан қўрққан киши учундир."
  },
  {
    "name": "Залзала сураси",
    "text": "ЗАЛЗАЛА СУРАСИ\n\nЗалзала-зилзила, ер қимирлаши. Бу сурада қиёматнинг қойим бўлишида Ернинг жунбушга келиб қимирлаши ва тилга кириб гапириши ва номаи аъмол битиклари тасвирланган.\n\nМеҳрибон ва раҳмли Аллоҳ номи билан (бошлайман).\n\n1. Қачонки, Ер ўзининг (энг даҳшатли) зилзиласи билан қимирлаганида,\n\n2. Ер (ўз қаъридаги конлару мурдалардан иборат) «юк»ларини (юзага) чиқариб ташлаганида\n\n3. ва (қайта тирилишни инкор қилувчи) инсон (даҳшатга тушиб): «Унга не бўлди экан?» - деб қолганида\n\n4. ана ўша кунда Ер ўз хабарларини сўзлар.\n\nИзоҳ: Ернинг хабарлари унинг устида юрган бандаларнинг қилмишларидир. Улар ҳақида ернинг Аллоҳ олдида гувоҳлик бериши ўта даҳшатли ҳодисадир Суранинг давомида ҳар бир банда дунёда қилиб ўтган яхши-ёмон ишлари битилган номаи аъмоли қўлига берилгач, уни ўқиб кўриши таъкидланади. Бу оятлардаги илоҳий ҳикматларни тафаккур билан поёнига етиш жуда қийин. Баъзи улуғ олимларнинг ёзишига қараганда, ҳар бир инсон охиратда ўз номасини ўқиб кўради. Лекин бошқа одам буни ўқимайди, билмайди ҳам. Акс ҳолда баъзи ишларидан хижолат бўлишга тўғри келади. Аллоҳ таоло ўша жойда ҳам бандаларининг ношойиста қилмишларини ҳаммага фош қилмай, ўзининг раҳмат ва мағфиратини намоён қилишидан бу ерда башорат берилмоқда (Анисул-жалис).\n\n5. (Сўзлашга) Раббингиз ваҳий (рухсат) қилганини айтур.\n\n6. Ўша Куни одамлар, уларга (номаи) аъмолларини кўрсатилиши учун тўда-тўда бўлиб чиқиб келурлар.\n\n7. Бас, кимки дунёда зарра миқдорида яхшилик қилган бўлса, (Қиёмат куни) уни кўрар.\n\n8. Кимки зарра миқдорида ёмонлик қилган бўлса, уни ҳам кўрар."
  },
  {
    "name": "Одиёт сураси",
    "text": "ОДИЁТ СУРАСИ\n\nОдиёт - чопувчи (от)лар. Сурада жангларда матонат кўрсатадиган чопқир отлар номига қасамёд этиш билан Аллоҳ таоло баъзи ношукур инсонларнинг ўз холиқига итоатсиз, дунёпараст эканликларини таъкидлайди.\n\nМеҳрибон ва раҳмли Аллоҳ номи билан (бошлайман).\n\n1. Қасамёд этаман пишқириб чопадиган,\n\n2. (чопганда туёқларидан) чақмоқ чақнатадиган,\n\n3. тонг пайтида (ёв сари) бостириб борадиган,\n\n4. бас, ўшанда (ортида) чанг қолдирадиган,\n\n5. шу (чанг) билан (душман) жамоасининг ўртасига кириб борадиган (от)ларгаки,\n\n6. ҳақиқатан, (кофир) инсон Парвардигори (ато этган неъматлар)га ношукрлик қилувчидир!\n\n7. Яна у бунга (ношукрлигига) гувоҳдир.\n\n8. Яна у мол-дунё муҳаббатига жуда қаттиқ (берилувчи)дир.\n\n9. Ахир, у билмасмики, (Қиёмат қойим бўлиб), қабрларнинг ичидаги нарсалар чиқарилганида\n\n10. ва диллардаги сирлар ошкор қилинганида -\n\n11. ана ўша Кунда, албатта, Парвардигорлари улардан (қилиб ўтган ишларидан) хабардор-ку!"
  },
  {
    "name": "Қориа сураси",
    "text": "ҚОРИА СУРАСИ\n\nҚориа - зарба берувчи, яъни, қиёмат шиддати. Демак, сура қиёмат куни номларининг бири билан аталади.\n\nУнда маҳшаргоҳдаги одамларнинг парвоналардек тўзиб юришлари, тоғу тошлар шунчалик оғир жисмлар бўлишига қарамай Аллоҳнинг амри билан тўзиган юнг каби тўзонга айланиши каби қиёмат ҳодисаси тасвирланади. Ана ўша куни кимнинг амал тарозиси оғир келса - бахтли, енгил келса - бахтсиз бўлиши ва оташи дўзахга маҳкум этилиши таъкидланади.\n\nМеҳрибон ва раҳмли Аллоҳ номи билан (бошлайман).\n\n1. (У) зарба берувчи (қиёмат)дир.\n\n2. Зарба берувчи недур?!\n\n3. (Эй, инсон,) зарба берувчи нима эканини сенга не ҳам англатур?!\n\n4. У Куни одамлар тўзитиб юборилган парвоналар каби бўлурлар.\n\n5. Тоғлар эса титилган юнг каби (ҳавода учиб юрадиган) бўлур.\n\n6. Бас, энди (ўша куни) кимнинг тортилган (яхши амаллари) оғир келса,\n\n7. ана ўша қониқарли маишатда бўлур.\n\n8. Аммо, кимнинг тортилган (яхши амаллари) енгил келса,\n\n9. унинг жойи «жарлик»дир.\n\n10. Унинг нима эканини Сизга не ҳам англатур?!\n\n11. (У) (дўзахдаги) ловуллаб ёнувчи оловдир."
  },
  {
    "name": "Такосур сураси",
    "text": "ТАКОСУР СУРАСИ\n\nТакосур - тўплаб кўпайтириш иштиёқида бўлмоқ демакдир.\n\nСурада мол-дунё тўплаш ҳаракати билан овора бўлиб, Аллоҳни ёд этиш ва Унинг буйруқларини бажаришга вақт тополмай қолган дунёпараст кишилар қораланади. Лекин улар ҳақиқатни билиб, чуқур идрок этганларида бундай қилмасликлари, дунёпарастлик оқибатини эса яқинда, яъни, ҳаётдан кўз юмгач ҳамда охиратдаги жазони муқарар эканини билганларидан кейингина англашлари, шунингдек, ўша куни ато этилган неъматлардан ҳисобот олиниши тўғрисида огоҳлантирилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, инсонлар,) сизларни (мол-дунё) кўпайтириш (Аллоҳга ибодат қилишдан) машғул қилди.\n\n2. Ҳатто мақбараларингиз (кўплиги билан фахрланиш)гача бордингиз.\n\n3. Йўқ! Яқинда (буни оқибатини) билурсизлар.\n\n4. Яна бир бор йўқки, яқинда билурсизлар!\n\n5. Йўқ! Агар (дунёпарастлик оқибатини) аниқ илм билан билганингизда эди (уни дўст тутмас эдингиз).\n\n6. Қасамки, албатта, сизлар дўзахни кўрасизлар!\n\n7. Яна бир бор қасамки, сизлар уни айни ишонч билан кўрасизлар!\n\n8. Сўнгра ана ўша Кунда, албатта, (сизларга ато этилган барча) неъматлар тўғрисида сўроқ қилинурсизлар!"
  },
  {
    "name": "Аср сураси",
    "text": "АСР СУРАСИ\n\nАср билан Аллоҳ таоло қасамёд этиб, сурада баён этилган тўрт хислатдан маҳрумликда яшаган инсоннинг бутун умри зиёнкорлик ва бахтсизликда ўтган деб ҳисобланишини таъкидлайди. У тўрт хислат-имон, солиҳ амал, ҳақиқатпарвар ва сабрли бўлишга бир-бирини тарғиб этишдир.\n\nМеҳрибон ва раҳмли Аллоҳ номи билан (бошлайман).\n\n1. Асрга қасамки,\n\nИзоҳ: Аср сўзи араб тилида бир неча мазмунга далолат қилади. Жумладан, аср намози, ҳар юз йиллик муддат, Пайғамбаримиз яшаган аср, сиқиб сувини чиқариш каби маъноларни ўз ичига олади. Сурада зикр этилган аср сўзидан мурод аср намози ёхуд асри саодат, яъни, Расулуллоҳ яшаган аср мақсад қилинган бўлиши мумкин. Валлоҳу аълам.\n\n2. (ҳар бир) инсон зиён (бахтсизлик)дадир!\n\n3. Фақат имон келтирган ва солиҳ амалларни қилган, бир-бирларига Ҳақ (йўли)ни тавсия этган ва бир- бирларига сабрли бўлишни тавсия этган зотларгина (бундан устаснодирлар)."
  },
  {
    "name": "Ҳумаза сураси",
    "text": "ҲУМАЗА СУРАСИ\n\nҲумаза - бировнинг ортидан имо ишоралар билан ғийбат қилувчи шахсдир. Сурада дунёпарастликка ўта берилиб, фақат бойликка суянувчи, ўзгаларни писанд қилмай устиларидан кулувчи куфрга кетган шахслар қораланиб, уларнинг охирати ачинарли экани уқтирилади.\n\nМеҳрибон ва раҳмли Аллоҳ номи билан (бошлайман).\n\n1. (Кишилар ортидан) ғийбат қилувчи, (олдида) масхара қилувчи ҳар кимсанинг ҳолига вой!\n\n2. Қайсики, у мол-дунёни йиғиб, уни санагани-санаган\n\n3. ва моли (бойлиги) уни абадий қолдиради деб ўйлаб юрган кимсадир.\n\n4. Йўқ! Қасамки, албатта, у Ҳутамага ташланур!\n\n5. (Эй, инсон,) Ҳутама нима эканлигини сенга не ҳам англатур?!\n\n6. (У) ёқиб қўйилган Аллоҳнинг бир оловидирки,\n\n7. (у баданларни тешиб ўтиб) юракларга қадар етур.\n\n8. Албатта, у (олов) уларни қамраб олувчидир.\n\n9. (Ўзлари) узун устунларда (занжирбанд) бўлурлар."
  },
  {
    "name": "Фил сураси",
    "text": "ФИЛ СУРАСИ\n\nФил - маълум ҳайвон.\n\nСурада Пайғамбаримиз таваллуд топган йили рўй берган тарихий ва ибратли воқеа қисқача баён этилган.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) Раббингиз фил эгаларини не қилганини кўрмадингизми?\n\n2. (У) уларнинг макрларини чалғитиб қўймадими?!\n\n3. Уларнинг устига тўда-тўда қушларни юборди.\n\n4. (Улар) сопол тошлар билан уларни отар эди.\n\n5. (Шундай қилиб) уларни еб (чайнаб) ташланган сомондек қилиб ташлади.\n\nИзоҳ: Фил воқеасининг қисқача баёни шундай иборатки, милодий 570 йили Яман ҳокими Абраҳа ўзи кофир- мушрик бўлгани етмагандек, Маккадаги Каъбани зиёрат қилинишига ҳасад қилиб, Яманда бир зиёратгоҳ қурдирган ва одамларни уни зиёрат қилишга ундаган. Бир гуруҳ зиёратчилар келиб, унинг ичига турли ахлатлар ташлаб, ифлос бир ҳолга келтириб кетишган. Буни кўрган Абраҳа дарғазаб бўлиб ўз қўшини олдига фили даммон, яъни иморатларни бузишда фойдаланиладиган филни солиб йўлга тушади. Каъбага яқин қолганда Аллоҳ таоло улар устига бир гала қушларни юборади. Уларнинг ҳар бири тумшуғига қизитилган тош билан Абраҳа қўшинлари устига ёпирилиб келиб тош ёғдирадилар. Шу тариқа уларнинг ҳаммаси ер билан яксон бўлади. Бу йилнинг номини Омул-фил - Фил йили деб номланган. Муҳаммад (а. с.) шу йили таваллуд топганлар."
  },
  {
    "name": "Қурайш сураси",
    "text": "ҚУРАЙШ СУРАСИ\n\nҚурайш - Маккадаги ўн икки қабилаларнинг бири. Муҳаммад (а.с.) шу қабилага мансубдирлар. Сурада Аллоҳ таоло Қурайш аҳлига Ўзи ато этган неъматларни эслатиб, уларнинг шукронаси учун Байтуллоҳ эгасига ибодат қилишга буюради.\n\nМеҳрибон ва раҳмли Аллоҳ номи билан (бошлайман).\n\n1. Қурайш (аҳолиси)га қулай қилиб қўйгани учун,\n\n2. яъни уларга қишда (Яманга) ва ёзда (Шомга) сафар қилишни қулай қилиб қўйгани учун\n\n3. мана шу Уй(Каъба)нинг Парвардигорига ибодат қилсинлар!\n\n4. Зеро, (У) уларни очликдан (қутқариб) таомлантирди ва хавф (ва хатар)дан хотиржам қилди.\n\nИзоҳ: Сурада Яманга қишда, Шомга ёзда сафар қилиш ҳақида айтилди. Макка аҳли ёзнинг иссиқ кунлари Яман диёрлари ўта қизиб кетишини билиб, бу фаслда салқинроқ Шом диёрига тижорат сафарини уюштирар, қишда кунлар бироз совиганда эса Яман диёрига сафар қилар эдилар."
  },
  {
    "name": "Мўун сураси",
    "text": "МЎУН СУРАСИ\n\nМўун - рўзғор буюмлари ва анжомлари.\n\nСурада имонсиз бандаларнинг разил сифатларидан баъзилари санаб ўтилади. Жумладан, охират жазосини инкор этиш, етим ҳолидан хабар олмаслик, намозни унутиш, риёкорлик қилиш ва рўзғор буюмларини қизғаниш каби нуқсонлар ибрат учун баён этилади.\n\nМеҳрибон ва раҳмли Аллоҳ номи билан (бошлайман).\n\n1. Динни (охират жазосини) инкор этадиган кимсани кўрдингизми?!\n\n2. Бас, у етимни жеркийдиган\n\n3. ва мискин (бечора)га таом беришга тарғиб қилмайдиган кимсадир.\n\nИзоҳ: Бу сифат эгалари Макканинг ашаддий кофирларидир. Ос ибн Воил, Валид ибн Муғира кабилардир. Оят улар шаънига доир бўлса-да, унинг ҳукми умумий бўлиб, ҳар бир момин-мусулмон бу каби салбий хусусиятлардан холи бўлишига ҳаракат қилиш зарурдир.\n\n4. Бас, шундай намозхонлар ҳолига войки,\n\n5. улар намозларини «унутиб» қўядилар,\n\n6. риёкорлик қиладилар\n\n7. ва рўзғор буюмларини (кишилардан) ман этадилар."
  },
  {
    "name": "Кавсар сураси",
    "text": "КАВСАР СУРАСИ\n\nКавсар - Муҳаммад (а. с.)га атаб яратилган жаннатдаги бир ажиб дарё ёки ҳовузнинг номи. Унинг суви асалдан тотли, қор ва сутдан оқ. Ундан ичган киши абадий чанқоқлик кўрмайди. Сурада Пайғамбар (а. с.)га Ўзи ато этган «Ҳавзи Кавсар» неъмати шукронаси сифатида намоз ўқиш ва қурбонлик қилишни Аллоҳ таоло Муҳаммад (а. с.)дан талаб этади. Шунингдек, ҳасадчи душманлар эса бу каби неъматлардан маҳрум эканликлари эслатилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) албатта, Биз Сизга Кавсарни ато этдик.\n\nИзоҳ: Кавсар сўзининг дарё ва ҳовуздан бошқа маънолари ҳам мавжуд эканлиги тафсирларда баён этилган. Масалан, Кавсар - бу касир сўзининг муболаға сийқаси, яъни жуда кўп (яхши) нарсалар, яхшиликларни ато этдик, деган маънони ҳам англатади.\n\n2. Бас, Раббингиз учун намоз ўқинг ва (туя) сўйиб қурбонлик қилинг!\n\n3. Албатта, ғанимингизнинг ўзи (барча яхшиликлардан) маҳрумдир.\n\nИзоҳ: Сура охирида Пайғамбар душманларини таърифлаб Аллоҳ таоло улар - абтар, дейди. Абтар сўзининг ҳам бир неча тафсирлари мавжуд. Масалан абтар - барча яхшиликлардан маҳрум; номи ўчадиган; насл-насаби қурийдиган; сулоласи қирқилган ва ҳоказо. Пайғамбар (а. с.)га нисбатан мушриклар бу сўзни қўллаб, ундан ўғил фарзанд қолмади, демак унинг номи ҳам, зурриёти ҳам қирқилди, деб таъна қилганларида, Аллоҳ таоло шу қисқа сура орқали уларга раддия берди."
  },
  {
    "name": "Кофирун сураси",
    "text": "КОФИРУН СУРАСИ\n\nКофирун - кофирлар демакдир\n\nСурада Пайғамбар (а. с.)нинг Маккада яшаган даврлари, исломий даъватларининг дастлабки йилларида мушриклар Ислом динига киришдан қочиб, турли ҳийлалар ишлатишга ўтдилар. Шулардан бири Пайғамбар (а. с.) билан келишиб олиш. Яъни, улар ислом дини таълимотига биноан Аллоҳга ибодат қилишга бир шарт билан рози бўлмоқчи бўлдилар. У ҳам бўлса, бир йил Муҳаммад (а. с.) уларнинг бутларига сиғинар эмишлар, сўнгра бир йил улар Муҳаммад (а. с.)нинг раббига сиғинар эмишлар. Бу тутруқсиз таклифни қабул қилмасликларини таъкидлаб, Аллоҳ таоло Ўз пайғамбарига амри илоҳий билан буюриб, уларга бу каби ширк аралашган ибодатдан кўра ҳозирча ҳар икки тараф ўз динида қолиб, ўз динида бўлишининг афзаллиги айтилган.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) айтинг: «Эй, кофирлар!\n\n2. Мен сизлар ибодат қилаётган нарсага ибодат қилмасман.\n\n3. Сизлар ҳам мен ибодат қиладиган (Аллоҳ)га ибодат қилувчи эмассизлар.\n\n4. Мен сизлар ибодат қилган нарсага ибодат қилувчи эмасман.\n\n5. Сизлар ҳам мен ибодат қиладиган (Аллоҳ)га ибодат қилувчи эмассизлар.\n\n6. Сизларнинг динингиз сизлар учун, менинг диним мен учундир."
  },
  {
    "name": "Наср сураси",
    "text": "НАСР СУРАСИ\n\nНаср - ёрдам.\n\nСурада ислом дини равнақ топиб, одамлар гуруҳ-гуруҳ бўлиб, унга кираётгани Аллоҳнинг улуғ неъматларидан эканлиги, бунинг учун Аллоҳга шукрона сифатида ҳамд, тасбеҳ ва истиғфор айтиш зарурлиги баён этилади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) қачонки, Аллоҳнинг ёрдами ва ғалаба келганда\n\nИзоҳ: Бу оят билан Аллоҳ таоло ўз расули ва ҳабибига яқинда Макка аҳлининг ҳаммаси гуруҳ-гуруҳ бўлиб исломга кириши ҳақида башорат бермоқда.\n\n2. ва одамлар тўп-тўп бўлишиб, Аллоҳнинг дини (Ислом)га кираётганларини кўрганингизда,\n\n3. дарҳол, Раббингизга ҳамд билан тасбеҳ айтинг ва Ундан мақфират сўранг! Зеро, У тавбаларни қабул қилувчи зотдир."
  },
  {
    "name": "Масад сураси",
    "text": "МАСАД СУРАСИ\n\nМасад - пухта тола, дўзах олови. Суранинг номи «Таббат» деб ҳам аталади.\n\nУнда Пайғамбаримиз амакиларидан бири, ашаддий кофир Абу Лаҳаб ва унинг бетавфиқ хотини Умму Жамилнинг жазоланишлари, ҳар икки дунёдаги тортадиган азоб-уқубатлари ҳақида ҳикоя қилинади.\n\nМеҳрибон ва раҳмли Аллоҳ номи билан (бошлайман).\n\n1. Абу Лаҳабнинг қўллари қурисин (ҳалок бўлсин)! Ҳалок бўлди ҳам.\n\n2. Мол-мулки ва касб билан топган нарсалари унга асқотмади.\n\n3. Яқинда (у) оловда тобланажак.\n\n4. Шунингдек, ўтин ташувчи хотини ҳам.\n\n5. Бўйнида пухта эшилган арқони ҳам бўлур.\n\nИзоҳ: Абу Лаҳабнинг асл номи Абдул-Уззо бўлган. Маъноси Уззо деган бутнинг қули демакдир. Аллоҳ таоло ўз қулини бут қули деб аташдан ор қилиб, уни Абу Лаҳаб - алангали, деб лақаблади. Бу ердаги аланга икки нарсага далолат қилади. Бири унинг юзи доимо қизариб, ловуллаб турганлигидан шу лақаб берилган бўлса, иккинчидан охиратда дўзах алангасида ёниши муқаррар эканлигига далолат қилсин деб Аллоҳ таоло шу ном билан атади.\n\nАбу Лаҳаб билан унинг хотини Муҳаммад (а. с.)га энг кўп азият етказган кофирлардан ҳисобланади. Бу бетавфиқ хотин тиканли ўтинларни териб келиб, Расулуллоҳ юрадиган йўлларига ташлар экан. Сурада унинг бўйнида ўтин боғлаб юрган арқони боғлиқ ҳолда эри билан бирга жаҳаннамга тушажаги тўғрисида хабар берилган."
  },
  {
    "name": "Ихлос сураси",
    "text": "ИХЛОС СУРАСИ\n\nИхлос - холис қилиш, (имонни) поклаш. Сура Макка мушрикларининг Аллоҳ тўғрисидаги нотўғри эътиқодларига раддия ҳамда Пайғамбаримизга «Парвардигорингнинг наслу насаби не?» деб берган жоҳилона саволларга жавоб тариқасида нозил қилинган. Зеро, уларнинг ақидалари бўйича, Аллоҳ ягона эмас, у баъзи нарсаларга муҳтож, Унинг фарзандлари бор, бошқа маъбудаларда ҳам илоҳий куч-қудрат бор деган бузуқ ва ботил мафкура мавжуд эди. Сурада уларга қисқа ва қатъий жавоб қилинган.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) айтинг: «У Аллоҳ ягонадир.\n\n2. Аллоҳ беҳожат, (лекин) ҳожатбарордир.\n\n3. У туғмаган ва туғилмаган ҳам.\n\n4. Шунингдек, Унга бирор тенгқур ҳам йўқдир.\n\nИзоҳ: Ихлос сурасининг фазилатлари ҳақида кўпгина ҳадиси шарифлар ворид бўлган. Зеро, унинг мазмуни тавҳидга, яъни, Аллоҳнинг зоти якка ва ягона экани, Унинг сифатлари комил бўлиб, бандаларининг сифат ва хусусиятларидан тубдан фарқ қилиши тасвирланган. Мазкур ҳадисларда бу сура Қуръони каримнинг учдан бирига тенглиги, уни ўн бор ўқиган кишига жаннатда бир қаср барпо этилиши, уни қироат қилиш жаннатийлик сабаби экани каби башоратлар мавжуд."
  },
  {
    "name": "Фалақ сураси",
    "text": "ФАЛАҚ СУРАСИ\n\nФалақ - тонг. Бу ва бундан кейинги сурани қўшиб туриб, уларга «муаввазатайн», «паноҳ сўралувчи икки сура» деб ҳам аталади.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) айтинг: «Паноҳ тилаб илтижо қилурман тонг Парвардигорига,\n\n2. яратган нарсалари ёвузлигидан,\n\n3. зулматга чўмган тун ёвузлигидан,\n\n4. тугунчаларга дам урувчи аёллар ёвузлигидан\n\n5. ҳамда ҳасадчининг ҳасади ёвузлигидан.\n\nИзоҳ: Бу суранинг фазилатлари тўғрисида кўпгина ҳадиси шарифлар мавжуд. Барча ёмонлик ва ёвузликлардан омонда бўлиш учун Фалақ, Нос, Ихлос сураларини ўқиб Аллоҳдан нажот сўрашнинг фойдалари тўғрисида Пайғамбаримиз Муҳаммад (а. с.) кўп башоратларни айтиб кетганлар."
  },
  {
    "name": "Нос сураси",
    "text": "НОС СУРАСИ\n\nНос - одамлар. Бу сурада инс ва жинларнинг ёвузлари, яъни, шайтонларидан омонда бўлиш учун Аллоҳдан паноҳ сўраш таълим берилади. 6-оятдан маълум бўлишича, жинларнинг шайтони бўлганидек, одамларнинг ҳам шайтони бўлар экан. Ҳар икки тоифанинг иши ҳам одамларни васваса қилиб йўлдан оздириш, фожеаларга дучор қилиш экан.\n\nМеҳрибон ва раҳмли Аллоҳ номи билан (бошлайман).\n\n1. (Эй, Муҳаммад,) айтинг: «Паноҳ тилаб илтижо қилурман одамлар Парвардигорига,\n\n2. одамлар Подшоҳига,\n\n3. одамлар Илоҳига\n\n4. яширин васвасачи (шайтон) ёвузлигиданки,\n\n5. (у) одамларнинг дилларига васваса солур.\n\n6. (Ўзи) жинлар ва одамлардандир».\n\nИзоҳ: Ҳадиси шарифларда келган маълумотларга қараганда Қуръони каримнинг охиридаги мазкур икки сура жаноб Расулуллоҳ сеҳрланганларида шифо тариқасида нозил қилинган. Қиссанинг асли шундай бўлган. Яҳудийлардан Лабид ибн ал-Аъсам деган бир мунофиқ ўзини мусулмон кўрсатиб, Пайқамбар ҳузурларига келиб-кетиб юрар ва баъзи ҳожатларини адо этишда хизмат қилиб турар экан. Шу ходимни қўлга олиб бир гуруҳ яҳудийлар унинг ёрдамида Расулуллоҳнинг тўкилган сочлари ва тароқидан синиб тушган тишларини қўлга туширадилар ва шу нарсаларга сеҳр жоду қилиб бир эски қудуққа ташлайдилар. Шундан кейин Расулуллоҳнинг сочлари тўкилиб, олти ой бетоб бўлиб ётиб қоладилар. Бир куни икки фаришта келиб, бири тиззалари рўпарасига, иккинчиси бош томонларига ўтириб бир-бири билан савол-жавоб қиладилар. Бири:\n\n- Унга нима бўлибди? -деса, иккинчиси:\n\n- Сеҳрланибди, - дер эди.\n\n- Ким сеҳрлабди?\n\n- Лабид ибн ал-Аъсам исмли бир яҳудий.\n\n- Сеҳрни нимага ўқибди?\n\n- Тўкилган сочлари ва тароқ тишларига.\n\n- Сеҳр ўқилган нарсалар қаерга ташланган?\n\n- Зарвон исмли қудуққа.\n\nШундан кейин одам юбориб кўрсалар, ҳақиқатан, ўша қудуқда соч толалари, тароқ тишлари ва нина суқилган яна ўн иккита тугун бор экан. Шу пайтда Аллоҳ таоло мазкур икки сурани нозил қилади. Сураларни ҳар бир марта ўқиганларида, биттадан тугун ечилар экан. Шундай қилиб, ўн икки марта ўқиганларида дарддан бутунлай фориқ бўлиб кетган эканлар. Расул Акрам (с. а. в.) саҳобаларнинг: «Лабидни қатл этайлик», - деган талабларини эса рад қилган эканлар."
  }
]